<section type="session" number="1">
دوره اول‏
جلسه: 1
مذاكرات دارالشوراى ملى روز پنجشنبه پنجم شوال 1324 پس از اجتماع وكلا و انعقاد مجلس‏
حاج شيخ الرئيس از ترتيب عمل نان سؤال كرد صنيع الدوله رئيس گفت عمل نان مفوض بعهده حاج امين الضرب است سيد الحكماء گفت عمل نان بسيار مشوش است بايد شرحى بجناب وزير مفصوض بنويسند كه جلوگيرى نمايند و عمل ماليات هم بسيار مغشوش است بجهت اينكه ماليات سنه آتيه را هم حواله كرده اند كه بايد ماليات را براى مخارج سرباز بدهند و ديگر بايد خالصه جات منظم باشد و بعد از اين كسى نتواند ببردو ديگر بايد اشخاص تماشاچى هر چه را در مجلس ميشنود از روى تحقيق و دقت باشد كه اسباب اتهام مجلس نشود حاج شيخ على گفت در باب نظامنامه بنا بر چه شد رئيس گفت اجازه حاصل شد كه طبع شود شيخ العراقين سؤال كرد مگر نظامنامه را تاكنون نداده ايد رئيس گفت منظور از اين نظامنامه اساسى نيست (مقصود نظامنامه داخلى بوده)
حاج سيد محمد صراف استفسار از نظامنامه اساسى نمود صنيع الدوله گفت بايد يكمرتبه در دربار قرائت شود بعد بحضور همايونى رفته بصحه برسد (در اينجا بنابراين شد كه بعد از حضور تمام وكلا و تصويب آنها مذاكره مطالبه نظامنامه شود) آقا ميرزا طاهر گفت بنا بود ترتيب نظامنامه بتصويب وكلا باشد و در دستخط هم همينطور ذكر شده و ديگر مقيد بملاحظه وزراء نشده بود پس لازم نيست وزراء ملاحظه نمايند صنيع الدوله اظهار داشت ما ميگوييد آنچه در دستخط نوشته فوراً مجرى خواهد شد اينطور نيست. حاج حاجى سيد نصرالله اظهار نمود تلگرافى از انزلى بجناب رئيس رسيده خواستند بخوانند (خوانده نشد) در اين موقع مخبر همايون را خواسته تحقيقات در خصوص عمل ماهى صوف و قرارداد امر شيلات كردند مجدداً جناب حاج سيد محمد گفت در عمل نظامنامه چه ميگوييد مجدالملك گفت هر گاه نظامنامه را ندهند نبايد اسرار بكنيم همان دستخط براى ما كافى است.
در اين موقع حاجى سيد نصرالله تلگراف تظلم اهالى انزلى راخواند (در خصوص صيد ماهى و قرارنامه لياتازوف) آقا ميرزا سيد محمد اظهار نمود بمن هم چند فقره تلگراف در اين خصوص مخابره شده و حالا هم مرا در تلگرافخانه خواسته اند من هم پسر خود را فرستاده ام كه هر گاه مطلب مهم باشد بعد از مجلس بتلگرافخانه بروم.
آقاميرزا محمود اظهار نمود هر قدر تلگراف فورى از اطراف ميرسد بايد جواب فورى داده شود حاجى شيخ محمد على اظهار نمود بدون تحقيق كه نميتوان جواب داد آقا ميرزا اظهار نمود جواب را بطور اجمال بگوييد كه همينقدر اميدوار بشوند. حاجى سيد ابراهيم گفت جواب تلگراف شيراز بايد مخابره شود (در اين موقع قاضى فتاح كردستانى اظهار تظم نموده و اسناد خود را قرائت كرد اغلب وكلا اظهار داشتند كه اين كار شخصى است و از موضوع وظايف مجلس خارج است. شخص ديگر از سادات اهالى جهرم اظهار تظلم نمود كه مباشر حقوق ديوانى در مقابل مقدار قليل حقوق ديوانى مبالغ گزاف از رعايا دريافت مينمايد). در خصوص عمل قاضى فتاح بعد از مذاكرات بنا بر اين شد كه نوشتجات و اسناد خود را به دفتر مجلس بسپارد واز طرف مجلس شرحى بوزارت عدليه اظهار شود در اين موقع قاضى فتاح دستخط وليعهد را قرائت نمود صنيع الدواله باو اطمينان داده و اظهار داشت كه در اين خصوص اقدامات كافيه خواهد شد.
حاجى سيد محمد باقر گفت تمام وكلا حاضرند. رئيس اظهار نمود آيا بطور سختى بايد مطالبه نظامنامه را نمود. حاج سيد محمد گفت لازم نيست بطور سختى باشد بايد بعنوان تذكار مطالبه نمود. وكيلى الرعايا كه از وكلاء همدان است لايحه اظهار نمود و خواست بخواند رئيس گفت اعتبارنامه خودتان را همراه آورده ايد يا نه جواب دادند همراه ندارم گفت پس لايحه بماند تا روز ديگر كحه اعتبارنامه خود را بياوريد آنوقت لايحه خوانده شود. آقاى ميرزا محسن گفت لايحه ايست از طرف ملت كه جناب حاج سيد نصرالله ميخواهند بخوانند بعد شروع بخواندن آن لايحه شد (ملخض مضمون آن تقريبا اين است كه ما عموم ملت از جان و مال دست كشيده و براى حفظ حقوق خود از دست اندازى خارجه و زيردستى اجانب تا همه جا ثابت قدم ايستاده ايم و مرگ را بر زيردستى اجانبت ترجيح ميدهيم و نسوان اين ملت در اداء قروض و رفع احتياجات دولت حاضرند ولى لازم است كه شاهزادگان بزرگ دست تعديات خود را كوتاه نموده خود را بر عوائد مليه ترجيح ندهند گويا حالا هم كه دولت مشغول استقراض است و بهمراهى و معاونت ملت ميخواهد رفع احتياجات لازمه خود را بنمايد تصور انتفاع براى خود ميكنند).
پس از قرائت اين لايحه غالب وكلا از تنبه و بيدارى و احساسات ملت واظهار اينگونه لوايح اظهار مسرت و خوشحالى كردنند سيدالحكماء اظهار كرد كه در خصوص نظامنامه لازم است لايحه بصدارت اعظمى نوشته شود رئيس جوابداد كه نوشته و فرستاده شده است.

</section>
<section type="session" number="2">
جلسه: 2
مذاكرات مجلس شنبه هفتم شهر شوال 1324 پس از حضور وكلاء وانعقاد مجلس‏
رئيس- معلوم ميشود اجزاء مجلس خيلى كار دارند من همه روزه در ساعت چهار حاضر ميشوم و چون قانون مجالس ملى اين است كه قبل از حضور وكلاء شروع بصحبت نميشود بايد وقتى كه وكلا حاضر شدند در اين باب تكليف را تعيين كرد (در اين موقع سيد خالوى پسر آقا سيد حسين كه در واقعه مسجد جامع مقتول شده بود و سابقا در باب قتل آقا سيد حسين و اصلاح اين امر بمجلس شكايت كرده بود و در اين خصوص از مجلس شرحى بصدارت عظمى نوشته شده بود براى مطالبه جواب آنكاغذ بمجلس آمده عنوان مطلب كرد.)
رئيس- صدارت عظمى امر شما را بحكوت ارجاع كرده اند.
سيد مزبور- سابقاً هم رجوع بحكومت شده و جز يكماه معطلى فايده ديگر نبخشيد حالا هم همانطور خواهد بود (جواب صدارت عظمى در اين باب قرائت و مقرر شد مجدداً شرحى نوشته شود).
حاجى شيخ على- امر طبع روزنامه بكجا رسيد.
آقا ميرزا محسن- آنچه راجع بما بود انجام يافته واز فردا شروع بطبع روزنامه ميشود.
حاج شيخ على- كار طبع نظامنامه داخلى بكجا رسيد.
محقق الدوله- علت توقيف طبع روزنامه تا بحال مانعيت وزارت انطباعات و چاپ نكردن مطبعه ها بود. فعلا كه دستخط همايونى در آزادى مطبوعات مجلس صادر شده همين دو روزه بطبع خواهد رسيد.
حاج شيخ على- لازم است امور داخلى خود را منظم نمائيد و ترتيب ورود تماشاچى و تسهيلات نوشتن وقايع تكاران و وقت حضور وكلا و ترتيب نشست و برخاست آنها را مرتب كنيد.
رئيس- وكلائيكه دير بمجلس ميآيند در خارج مشغول ترتيب تأسيس بانك ملى ميباشند و گمان ميرود تا وكلاء ولايات وارد شوند انتظام ترتيب اوقات حضور وكلا ممكن نباشد.
آقا ميرزا طاهر- اشخاصيكه ترتيب كار خود را منظم نميكند چگون ميخواهند امور مملكت را منظم نمايند.
آقاسيد حسين- چرا اشخاص محترم حاضر شده و معطل ورود سايرين بشوند. علاوه بر اين مجلس معدلت كه ما ميگوئيم گويا بعد از اين بايد تأسيس شود والا با اينكه داد مظلومين از هر طرف بلند است چرا مجلس وظيفه خود را مداخله در امور شخصيه نميداند و با اينحال تكليف مظلومين چيست و رفع ظلم را زا كه بخواهند ودر اين صورت چرا ديوان عدالت و مجلس تحقيق تشكيل نميشود و چرا جواب عرايض و تلگرافات مردم را معين نميكنند.
مشهدى باقر- وكلا ميخواهند دو ساعت بغروب مانده حاضر و يك از شب رفته متفرق شوند.
صديق حضرت- گويا وكلا معلم و محصل لازم دارند.
مشهدى باقر- حضرات تماشاچى ميگوينداگر بعد از اين وكلا بخواهند در حضور بمجلس تأخير كنند عده تماشاچى زياد خواهد شد.
رئيس- مكتوبى بعنوان جناب سعه الدوله رسيده آيا اجازه گشودن آنرا داريم.
سعدالدوله- چون بايد در مجلس قرائت شود باز كنيد.
رئيس بعد از گشودن و مرور بسعدالدوله دادند. تلگرافى از كرمان از طرف ناظم التجار بتوسط آقا شيخ على بمجلس مخابره شده و راجع بتظلمات شخصى بود در اينموقع قرائت شد. لايحه در توصيف مجلس و شرح فوائد آن و اظهار همراهى در تأسيس بانك ملى از طرف امام جمعه بمجلس رسيده و در اين لايحه اظهار شده بود كه براى شركت در بانك مزبور پنجهزار تومان شخصاً ميدهند و اشخاص و اطراف ايشانهم بقدر ممكن امداد خواهند نمود.
سعدالدوله- (پس از قرائت لايحه مزبور (كسانيكه در تأسيس بانك شركت ميكنند بايد اقلا پنج هزار تومان بدهند ليكن كسان ديگر هستندكه سى هزار تومان و بيشتر ميدهند. بنابراين خوبست آقاى امام جمعه هم نسبت بتمول خودشان بيشتر از اين همراهى فرمايند.
 (در اين موقع بقرائت لايحه كه بسعدالدوله نوشته شده بود شروع شد. مضمون آن لايحه تقريبا اين بود كه بواسطه كمپانى پول در مملكت اقدامات در تأسيس بانك پيشرفت نخواهد كرد. استقراض از خارجه هم براى مملكت مضر است. در اينصورت رعايا ترتيب بدهند. بعده شماره نفوس ايران بيست كرور تومان براى رفع احتياجات حاليه جمع آورى خواهد شد. تا اينجاى مكتوب قرائت شد و نهى از قرائت مابقى آن كردند).
 حاج سيد ابراهيم- درخصوص انتخاب و ورود وكلاء ولايات چه اقدامات شده.
آقاسيد عبدالله مجتهد وارد خواهند شد.
زرگر باشى- زمستان در پيش است در باب ترتيب امور بلديه تكليفى معين نفرموديد.
رئيس- كارها بايد موافق قاعده و ترتيب پيشنهاد شود. مسئله بلديه هم بنوبت خود موضوع بحث خواهد شد.
سعدالدوله- اولا بايد حدود ادارات معين شود پس از تعيين دستور وزراء مسئله ترتيب امر بلديه راجع بوزارت داخله ميشود فعلا لازم است در تشكيل و برقرارى كميسيون تعيين قوانين اهتمام شود.
صديق حضرت- كميسيون تشكيل شده لكن اعضاى آنهم مثل سايرين باختلاف وقت حاضر ميشوند.
آقا سيد حسين- تكليف عرايض چيست؟
صديق حضرت- راجع باشخاصى است كه طرف رجوع عرايض هستند (مقصود وزراء مسئولست)
سعدالدوله- معمول مجالس ملى خارجه اينستكه جاى هر طبقه معين است و وزراء مسئول يا معاونين آنها هم حاضر ميشوند تا اگر مطلبى راجع بيكى از آنها مذاكره شود فورا ترتيب و انجام آنرا از آن وزير بخواهند بنابراين لازمست شرحى به صدارت عظمى در باب فرستادن وزراء به مجلس نوشته شود.
رئيس- امشب مينويسم و فردا خوانده و فرستاده ميشود.
صديق حضرت- بليتى چاپ شده و بحضرات تماشاچى داده خواهد شد كه زياده از اندازه جمع نشوند.
آقا ميرزا سيد ولى الله خان- هر قدر تماشاچى مجتمع شود ضررى نخواهد داشت‏.
سعدالدوله- بحمدالله تماشاچى ها همه اهل اطلاع هستند لازم است حاضر شوندو مذاكرات مجلس را بمردمان خارج برساند كه اسباب هشيارى و توسعه اطلاعات مردم شود.
آقا شيخ حسين- خوب است اين تماشاچى ها مثل صاحب لايحه سابقه نهى از تشكيل بانك و تأسيس امور خيريه نكنند.
</section>
<section type="session" number="3">
جلسه: 3
مذاكرات مجلس يكشنبه هشتم شوال 1324 پس از حضور وكلاء
صديق حضرت- در باب كميسيون ترتيب دفتر مجلس مذاكره و يادآورى كرد پس از مقاولات مقرر شد كه اجزاء كميسيون از روز سه شنبه حاضر شوند.
رئيس- از حاج سيد محمد از حضور حضرات تجار استفسار كردند. ايشان جواب دادند كه حضرات فعلا در تلگرافخانه با اصفهان و شيراز و تبريز در تشكيل بانك ملى مشغول مخابره و مذاكرات هستند و فقط جواب مساعد صحيحى كه رسيده از تبريز است و خوبست از طرف آقايان علما بتمام ولايات مخابره شود كه در خصوص تأسيس بانك ملى همراهى و مساعدت لازمه بكنند اعلان تشكيل بانك هم امروز بچاپخانه داده شده.
آقا ميرزا محمود كتابفروش- لزوم روزنامه مجلس و طبع آن را عنوان كرد.
رئيس- امتياز روزنامه باسم مجلس بآقاميرزا محسن داده شده امروز هم چاپخانه فرستاده ميشود.
 (در خصوص چند نفر باقيمانده وكلاى مركزى طهران مذاكرات بميان آمد).
رئيس- مشغول هستيم كه بطورى شروع بانتخاب و تعيين آنها بكنيم كه ديگر مورد ايراد مردم نباشند.
مدتى در خصوص مطالبه نظامنامه اساسى مذاكرات در ميان بود در اين باب بعضى از وكلا خاصه حاج محمد تقى و حاج سيد ابراهيم و آقا سيد حسين خيلى سختى كردند از جواب بعضى از وكلا استفاده ميشد كه از جانب دولت در اين خصوص مماطله و مداهنه ميشود بالاخره مقرر شد كه از طرف آقايان علما در اين خصوص شرحى نوشته و مطالبه شود چنانچه سابقه در باره نظامنامه انتخابات نوشته و نظامنامه را گرفتند (كاغذ مزبور نوشته و فرستاده شد).
در باب اجتماع و تظلم صيادان و تحصن آنها در تلگرافخانه انزلى و ترتيب و قرارنامه لياتازوف مقاولات در ميان آمد.
رئيس- هنوز جواب از وزارت خارجه نرسيده ليكن خودم شخصا چندى مباشر و متصدى اين عمل بودم، سابقا قرارنامه آن در آخر پنج سال تجديد ميشد حالا ميگويند 24 و 20 و 61 و 10 سال مدت اجازه و قرارنامه آن تعيين شده است در اين خصوص مقرر شد منتظر وصول جواب از وزارت خارجه باشند.
 (امروز سعدالدوله و حاجى سيد نصرالله و وكيل الرعاياى همدانى حاضر نبودند و وكلا هم قدرى دير بمجلس حاضر شدند.)
</section>
<section type="session" number="4">
جلسه: 4
مذاكرات مجلس سه شنبه دهم شوال‏
بواسطه تغيير در امر خبازخانه و اغتشاش آن از حيث كمپانى نان موضوع مذاكره وكلا عمل خبازخانه و اصلاح امر نان است غالب وكلا تشكيلات مردم را در امر نان اظهار ميداشتند، عقيده بعضى بر اين بود كه بواسطه ارجاع اين امر بعهده اولياء دولت اين اغتشاشات فراهم شده است و لازم است كه از طرف مجلس اظهار شود كه ترتيب خبازخانه بعهده كمپانى واگذار شود. اظهارات بعضى اين بود كه بايد اظهار نمود در صورتيكه اكثريت آراء وكلاء مجلس بر اين شد كه تشكيل كمپانى در اين باب بدهند و مؤسسين آنهم براى تعهد حاضر شدند چرا از طرف دولت اجراى رأى مجلس بتعويض افتاد.
و از جمله ايراداتيكه داشتند اين بود در صورتيكه مردم بواسطه كمپانى نان ناچار بخريدارى آن بقيمت سابقه هستند ديگر چرا از طرف دولت بيست هزار تومان از خزانه اندرون بتوسط حكومت براى مصرف ضرر داده شود و حال آنكه وزراء دست اندازى بموجودى خزانه را جايز نميدانستند.
جمعى رأى داند كه از طرف مجلس چند نفر برسالت حضور صدارت عظمى بروند در اين خصوص مذاكرات در ميان آمد جمعى را عقيده اين بود كه واسطه بايد از وكلا باشد. بعضى رسالت وكلا را مخالف نظامنامه ميدانستند. بعضى رسالت را بر عهده رئيس محول ميداشتند و بعضى ديگر هم اين را هم جايز نميشمردند اظهار رئيس اين بود كه وزرا در موارد لازمه بايد بمجلس حاضر شوند رئيس مجلس نميتواند براى درخواست ترتيب امور علاقات وزراء برود.
بعضى را در اين موضوع عقيده يان بود كه بايد تا سه روز منتظر بود پس از اين مدت در صورت عدم اصلاح اين امر بايد شرحى نوشته و رسولى فرستاده شود.
سعدالدوله اظهار داشت كه از طرف جناب وزير مخصوص بايشان پيغام رسيده و اطلاع داده شده است كه بهيچوجه مايل بمداخله در امر خبازخانه نيستند و كمال مسرت را حاصل ميكنند در صورتيكه باقدامات مجلس تعهد اين امر بذمه كمپانى باشد. و از عهده حكومت خارج شود. در جواب اين پيغام گفته شد كه خوبست اين شرح از طرف حكومت كتبا اظهار شود. از طرف رئيس اظهار شد كه وزراء بايد حاضر شوند و در اصلاح اين امر همراهى نمايند.
بالاخره باكثريت آراء شرحى در اين خصوص بصدارت عظمى نوشته و در مجلس قرائت شد.
مجددا درخصوص اينكه جاى وزراء بايد در مجلس معين شود و در مواقع لزوم بمجلس حاضرشوند مذاكره بميان آمد.
وارث سيد مقتول هم مجددا اظهار تظلم نمود.
لايحه هم كه از طرف نسوان درخصوص اقدام در تسهيل تحصيل و ترقى معارف دختران مملكت بود در مجلس قرائت شد.
</section>
<section type="session" number="5">
جلسه: 5
مذاكرات مجلس پنجشنبه 12 شوال‏
مذاكرات در امور مختلفه و قرائت تلگرافات و لوايح و جواب آنها بوده است.
جواب تلگرافيكه از طرف صدارت عظمى در خصوص انتخاب مخابره شده بود مبنى بر اظهار تشكر و اظهار رضايت از حكومت از حيث مساعدت در تنزل قيمت و فراوانى ارزاق عمومى واستدعاى بذل مرحمت ملوكانه درحق حكومت از طرف اهالى كرمانشاه با تلگرافى كه از طرف علماء آنجا مخابره شده بود با لايحه جوابى كه از طرف صدارت عظمى رسيده بود قرائت شد.
تلگرافى از (ملاير) در جواب تلگراف صدارت عظمى مبنى بر استفسار از كيفيت انتخاب و عده وكلا مخابره شده بود.
تلگرافى نيز از (يزد) بهمان مضمون مخابره شده بود.
همچنين تلگرافى از (كردستان) در استفسار از كيفيت مداخله آراء در انتخاب و وضع مصارف مسافرت وكلا مخابره شده بود.
تلگرافى نيز از (كرمان) مشعر بر اخبار از انعقاد انجمن انتخاب و قرائت نظامنامه و مطالبه يكهزار جلد نظامنامه براى انتشار مخابره شده بود تلگرافات مذكور تماماً قرائت شده مكتبو صدارت عظمى نيز كه در جواب مكتوب علماء در خصوص مطالبه نظامنامه اساسى نوشته بود قرائت شده مضمون مكتوب مزبور از اينقرار بود.
كه (علماء گمان ميكنند كه علت تعويق و تأخير فرستادن نظامنامه مماطله وزراست و حال آنكه فقط كسالت مزاج مبارك همايونى تاكنون مانع از توشيح آن بصحه همايونى و ارسال بمجلس شده) بعضى از وكلا در اين موقع اظهار كردند كه اصرار در مطالبه نظامنامه فقط براى اينست كه تا نظامنامه بدست نباشد حدود و حقوق مجلس معين نيست و امورات منظم نخواهد شد. اعلان تأسيس بانك ملى ايران كه مشعر بر مختصرى از اعلان اساس مقدس و مؤسسين محترم آن بود قرائت شد.
بسمه تعالى‏
اعلان تأسيس بانك ملى ايران.
امروز كه دروه ترقى و سعادت بطرف ايران رو نهاده و اول قدمى است كه باستقبال آن با جان و مال اهالى برداشته اند و در تدارك و تهيه اين امر محترم از بذل جان و مال مضايقه ندارند و براى انتظام اين نيت مقدس اولياى دولت محتاج بوجه معتدبه بودند و گفتگويى با دولتين متجابتين انگليس و روس نموده بودند كه از آنها اتسقراض نمايند دولتين معزى اليهما نيز حاضر شده بودند كه بقدر لزوم كارگشائى نمايند از طرف قرين الشرف مقدس بندگان اعليحضرت اقدس شاهنشاه ارواح العالمين قداء مسئله را رجوع و اخطار بمجلس شوراى ملى فرمودند.
اهل مجلس محض پاس حقوق شاهانه و حفظ شئونات ملتى و ملاحظات خيرخواهانه دولت و ملت قرض از خارجه را تصويب ننمودند عموم اهالى غيرت مند وطن پرست كه خداى حافظ و ناصرشان باد حتى مخدرات محترمه در مجالس و مساجد و منابر بصدا درآمدند كه اين وجه را ولو اينكه اينكه مجاناً باشد و بلاعوض خودمان حاضريم كه بدولت داده و از خارجه استقراض نشود.
لهذا اعضاء مجلس شوراى ملى چنين صلاح دانسته كه بانكى موسوم به بانك ملى تأسيس شود كه عموم اهالى ايران در آن بانك شركت داشته باشدند هر كس بقدر قوه و همت وطن پرستى خود وجهى بعنوان سرمايه شراكتى در اين بانك بگذارد قبض و سهام دريافت دارد كه بانك با اين سرمايه دادو ستد نمايد حالا و مالا رفع حوائج دولت و ملت را بنمايد.
مراتب بتوسط حضرت مستطاب اجل اشرف آقاى صدر اعظم مدظله العالى بعرض خاكپاى مهر اعتلاى مقدس شاهانه ارواحنا فداء رسيده تأسيس اين بانك را امر و اجازه فرمودند لهذا جمعى از وزراء عظام و رجال محترم و تجار با يكديگر همراهى و اتخاذ نموده و تشكيل اين بانك را در صدد برآمدند و فعلا سرمايه اين بانكرا در مبلغ سى كرور تومان معين نمودند كه بعدها لذى الاقتضاء به يكصد كرور تومان بالغ خواهد شد تعداد مؤسس اين بانك يك صد نفر است كه اين يكصد نفر هر كدام از پنج هزار تومان الى پنجاه هزار تومان وجه سرمايه تأسيس داده و خواهند داد ولى عموم اهالى غيرتمند ايران از تمام ممالك محرومه مجاز و مختار است كه در اين بانك ملى بقدر قوه خود از 5 تومان الى هر ميزانى كه بخواهد وجه داده شركت نمايد قبض و اسهام دريافت داشته و خير دنيا و آخرتى را براى خود تحصيل نمايد چون تا موقع نوشتن قوانين ضميمه و شرايط آن مدتى لازم است كه از روى بصيرت و صحت واعتبار موافق ترتيبات بانكهاى ملى متمدنه ترتيبات اساس بانك فراهم شود و مبلغى عمده فعلا بر حسب ضرورت و لزوم براى مخارج فوق العاده دولتى كه تأخير و تعويق آن ممكن نيست لازم است و عموم اهالى وطن دوست عجله در راه انداختن وجه و دفع احتياج دولت از استقراض از خارجه داشتند. و خواهش نمودند اعلانى نوشته شود و چندين محل براى تحويل دادن و جوهات معين شود لهذا اين اعلان انتشار داده شده كه هر يك از ابناء وطن عزيز كه مايل هستند در اين بناى مقدس شريك و نام نيك خود را درصحنه روزگار باقى و ثابت بگذارند در ادارات مقرره ذيل وجه سرمايه اشتراكى خود را برده و تحويل دهند قبض موقتى كه طبع شده با امضاء و مهر صاحب اداره بگيرند و همانطور كه در قيوضات چاپ شده نوشته شده پس از آنكه اسهام بانك حاضر شود اين قبوضات موقتى را ببانك ملى رد نموده ورقه اسهام دريافت خواهد داشت.
امتيازات راجعه باين بانك كه از طرف دولت قويشوكت مرحمت ميشود با شرايط مقرره در قوانين اساسيه مندرج و اعلان خواهد گرديد.
توضيح اسامى اشخاصيكه در اين شركت وجه ميدهند با ميزان مبلغ در آخر هفته در روزنامه جات و طبع و نشر خواهد شد تجار محترم دارالخلاقه بتوسط تلگراف حضورى تأسيس اين بانك را بعموم تجار ولايات ممالك محروسه اطلاع داده اند و آنها هم در شراكت حاضر شده و قبول نموده اند كه اسامى خودشان را با وجه مال الشراكه معين نموده بنويسند.
اداراتى كه وجه بايد تحويل شود.
حجره جناب حاجى امين الضرب.
حجره جناب حاجى محمد اسمعيل آقا تبريزى.
حجره جناب حاجى باقر آقا صراف تبريزى.
حجره ارباب جمشيد.
حجره طومانيانس.
اسامى بعضى از مؤسسين دولت خواه ملت دوست.
حضرت مستطاب اقدس والا آقاى نايب السلطنه وزير جنگ دامت شوكته العالى.
حضرت مستطاب اجل اشرف آقاى صدر اعظم مدظله العالى.
جناب مستطاب اجل اكرم آقاى وزير دربار.
جناب مستطاب اجل آقاى مشيرالملك‏
"""" سعدالدوله.
"""" موتمن الملك.
"""" وزير افخم وزير داخله.
"""" حاجى ناصرالسلطنه‏
جناب جلالتعاب آقاى وزير بقايا
جناب مستطاب اجل آقاى شيخ خزعل خان معزالسلطنه سردار ارفع.
جناب جلالتماب شيخ جاسب خان نصره الملك.
جناب مستطاب اجل آقاى سيعدالسلطنه‏
"""" سردار منصور
"""" مديرالملك‏
"""" محتشم الملك‏
"""" فخرالملك وزير.
"""" تجارت‏
"""" صدق السلطنه‏
"""" ناظم الدوله‏
"""" عميد السلطنه سردار امجد
جناب آقاى حاجى سيد مرتضى آقا مرتضوى‏
"" حاجى سيد محمد.
"" حاجى سيد رضى گيلانى‏
"" امين التجار كردستانى‏
"" حاجى امين دارالضرب‏
"" معين التجار
"" حاجى محمد اسمعيل آقا تاجر تبريزى.
"" محمد على شالفروش‏
" محمد ابراهيم ملك التجار اصفهان.
" عيدالرزاق تاجر اسكوئى‏
" حاج افتخار التجار.
" آقا ميرزا محمد شفيح ملك التجار.
" حاجى محمدحسين كازرونى مقيم اصفهان.
" محمد اسمعيل آقا قزوينى‏
" فرج آقا صراف تبريزى‏
" ربيع آقا تاجر تبريزى‏
" باقر آقا صراف تبريزى‏
" حاجى ميرزا عباسقلى آقا تاجر تبريزى‏
" حاجى لطفعلى آقا صراف تبريزى معروف باتحاديه‏
"" محمد تقى تاجر شاهرودى‏
"" ميرزا على صراف اصفهانى‏
"" على اكبر آقا صراف تبريزى‏
" معاون التجار دهدشتى‏
" حاجى مشير التجار محمره‏
" آقا محمد صادق دهدشتى‏
" آقاى حاجى ميرزا احمد تاجر لارى شيرازى‏
" حاجى سيدمحمد حسن شبانكاره و اخوان در بوشهر
"" ميرزا حسن كاشانى معروف بشالفروش‏
"" ميرزا يعقوب آقا تاجر امينى قزوينى‏
" آقا محمد آقا كمپانى عراق‏
" آقا محسن آقا
" حسن آقا
عمده التجار ارباب جمشيد تاجر فارسى‏
عمده التجار تومانيانس‏
تمام وكلا پس از قرائت اظهار مسرت و شادمانى و ثبات قدم در همراهى با يان اساس مقدس نمودند.
معين التجار اشخاصيكه استقراض در خارجه را تصويب نميكردندو ما را تحريض بر تأسيس بانك و معاونت در رفع احتياجات دولت بوسيله استقراض داخلى مينمودند و اظهار مساعدت آتيه خود را در اين باب ميكردند حالا وقت آنست كه اقوال خود را بصورت فعليت درآورند و قوه و استعداد و تمكن خود را در پيش رفت اين امر صرف كنند حاضرين همگى اظهار همراهى و هم قدمى در اين موضوع نمودند مكتوب صدارت عظمى كه در جواب لايحه مجلس مرقوم شده بود قرائت شد مضمون آن تقريبا اين است بود كه:
مكتوب مجلس محترم كه در خصوص اصلاح امر خبازخانه و و واگذاردن ترتيب و نظم آن بعهده كمپانى نوشته شده بود بعرض حضور مباركهمايونى رسانده پس از ملاحظه اظهار فرمودند. در صورتيكه آسايش و صلاح ملت و مملكت و اصلاح اين امر منوط بواگذاردن آن بعهده كمپانى و مداخله و نظارت ملت در آن باشد البته لازم است كه قبول و اقدام شود، و همانطور كه مجلس مقرر داشته مقرر فرمودند ترتيب و نظم و تعهد اين امر از روز جمعه بعهده كمپانى محول شود و موسسين اين شركت حاضر شوند و ترتيب امور اساسى كمپانى و قرارنامه آنرا معين نمايند. لايحه مبنى برسؤالاتى چند از طرف عموم طلاب بمجلس نوشته شده بوداولا استفسار كرده بودند كه چرا از طرف مجلس مطالبه نظامنامه نميشود.
ثانياً چرا با اينكه از طرف مجلس ترتيب و تعهد امر نان بمداخله و بمباشرت كمپانى تصويب شد از طرف دولت تجويز نكرده بحكومت محول داشتند.
ثالثاً مسئله تشكيك بانك ملى كه تمام افراد ملت و غالب اعيان مملكت در تأسيس آن اظهار همراهى كرده و حاضر و مستعد تأسيس آن شده اند. چرا بعضى از وزراء دربار همراهى واقدام نميكنند و براى تشكيل آن حاضر و هم راى و همراه نميشوند.
حاجى سيد نصرالله غالب موضوع مشاجرات مابين وزراء دولت و روساء ملت نزاع لفظى است والا غالب بزرگان دولت در اين موضوع اظهار همراهى كردند چنانچه حضرت والا شعاع السلطنه حاضر شده اند كه در تأسيس بانك ملى شركت كنند و كمك فرمايند.
در باب اعلانيكه در چند روز قبل از طرف معاندين و مفسدين نشر شده بود مذاكرات شد بعضى خواستند صورت آن اعلان را قرائت كنند، سايرين بواسطه عدم لياقت آن منع كردند، بعضى ازوكلا را عقيده اين بود كه بايد مرتكبين را بدست آورده و قبل از اينكه اين اعلان بساير ولايات فرستاده و منتشر شود سياست و تنبيه كافى نمود.
بعضى اظهار داشتند كه مطبعه ايكه متصدى طبع آن شده و وزارت انطباعات مسئول آن هستند بالاخره بموجب اكثريت آراء شرحى بصدارت عظمى نوشته شد كه از وزارت انطباعات استنطاق بشود كه چراين اعلان بطبع رسيده در صورتيكه وزارت انطباعات در ساير مطبوعات سخنى و دقت فوق العاده ميكند چرا در اين باب اطلاع حاصل نكرده يا منع و جلوگيرى ننموده است ولازم است كه مباشر و مرتكب اين عمل معلوم و مؤاخذه شود. لايحه از طرف خبازها نوشته شده بود كه در آن لايحه از خسارات خود در عمل خبازى اظهاراتى كرده بودند، پس از قرائت لايحه آنها و اختتام مجلس چند نفر از ريش سفيدان آنها را براى تحقيقات باطاق ديگر خواستند جمعى از وكلا بالاجماع از ورود حاج عباس قلى نانواباشى وكيل صنف خبازها اظهار انزحار نموده واظهار داشتند بجهت اغتشاشيكه در اين چند روزه در عمل خبازخانه بواسطه اقدامات مشاراليه حاصل شده براى دخول مشارالبه در مجلس حاضر نيستيم و در صورت ورود مشاراليه ماها تماما استعفا خواهيم داد.
</section>
<section type="session" number="6">
جلسه: 6
مذاكرات دارالشوراى ملى شنبه 14 شوال 1324
ابتداء انعقاد مجلس در خصوص اعلانيكه معاندين مجلس منتشر نموده اند مذاكرات بميان آمد حاجى شيح على از ارسال مراسله بصدارت عظيمى كه روز پنجشنبه نوشته شده بود استفسار كرد آميرزامحسن فرستاده شدن مراسله و رفتن مدير مطبعه ترقى را نزد آقايان و مطالبى كه در عدم مسئوليت و تقصير خود اظهار كرده بود اظهار داشت (مضمون نطق سعدالدوله در اين موقع اين بود) كه لازم است مطبعه ها و روزنامه ها آزاد باشند لحن بايد در مقابل اين آزادى ديوانخانه عدليه تأسيس و قواعد و شروطى در اين موضوع معين شده باشد كه هر كس نتواند بميل نفس هر چه بخواهد بنويسد و طبع نموده منتشر سازد و اگر مطلبى كه موجب هتك شرف ناموس كسى باشد طبع ونشر نشود شخص منهتك بموجب آن قواعد حق داشته باشد نويسنده و صاحب مطبعه را مورد مسئوليت و مؤاخذه و طرف ادعا قرار دهد (در خصوص نظامنامه اساسى و مطالبه آن مذاكرات شد).
سعدالدوله استفسار نمود كه آيا بآنچه ازطرف صدارت عظمى در اين خصوص نوشته واظهار شده است اكتفا ميتوان كرد يا نه رئيس عدم كفايت آنرا اظهار داشت.
سعدالدوله تمام مردم به من و صنيع الدوله تعرض نموده ميگويند كه شما ملاحظه نموده وبطوريكه لازم است نطق نميكنيد لكن من ابدا ملاحظه و باكى ندارم ولى ميگويم با اينكه ما هنوز نظامنامه نداريم نميتوانيم چيزى بگوييم. آنچه تاكنون گفته ايم چه اثرى بخشيده در اينصورت خوب است ماداميكه نظامنامه ما نيامده تا بما نرسيده چند روز مجلس رامرخص فرمايند تا نظامنامه داده شود. ديگر اينكه حكام ولايات براى تصرفات مالكانه كه در امر حكومت ها ميكنند و خيالات مستبدانه كه در نظر دارند ميل به پيشرفت عمل انتخاب وكلا ندارند و در اين مورد مسامحه ميكنند. در اين خصوص عريضه اى مشتمل بر استدعاى ارسال نظامنامه مجلس واظهار احتمال اختلال در امر مجلس بواسطه تأخير و تعويق فرستادن آن و اظهار دلتنگى از بعضى وزراء بشاه عرض شد و مراسله اى هم بصدارت نوشته شد كه عريضه مذكور برسالت چند نفر از وكلا بحضور برسد.
صديق حضرت- تقديم اين عريضه را بواسطه تطويل آن با كسالت مزاج مبارك همايونى صلاح ندانست.
وثوق الدوله- مطالبه واستعلام راى عموم مجلس رادر ارسال و عدم ارسال آن خواستار شد.
حاجى امين الضرب- ديشب در اداره صدارت عظمى امر نظامنامه مطرح شده و محتمل است كه رئيس را طلب و احضار كنند بالاخره اكثريت آراء بر اين شد كه عريضه اى به طور اختصار بحضور همايونى تقديم شود درخصوص مراسله صدارت عظمى سعدالدوله راى داد كه بايد اين مراسله متضمن دو جمله باشد. يكى مطالبه تعيين تكليف و يكى اظهار مجهوليت طرف مذاكرات و خطابات مجلس.
معين التجار- هم در موضوع تعيين تكليف اظهار اتحاد راى و هم عقيدگى نموده گفت در صورتيكه ماها بلاتكليف باشيم و حدود و حقوق ما مجهول باشد نتيجه اجتماع را چه خواهد بود.
مخبرالملك- در موضوع مطالبه و درخواست ورود وزراء اظهار مخالفت راى نموده گفت از طرف مجلس نبايدمطالبه احضار وزراء بمجلس بشود بلكه در موقع لزوم و اجتماع وزارتخانه ها خود وزراء بايد بمجلس حاضر شوند.
مسئله بانك ملى موضوع مذاكره شد.
مضمون نطق سعدالدوله در اين موضوع اين بود كه قاطبه مردم در امر استقراض داخلى و تشكيل بانك ملى ادعاى همراهى و سعادت ميكردند معلوم ميشود تماماً الفاظ بى معنى بوده است زيرا با اينكه چند روز است اعلان بانك منتشر شد ومحل فروش بليط هاى آن معلوم شده است هنوز ده نفر نرفته و از بليط هاى آننخريده اند در صورتيكه فقط وكلاى مجلس مى توانند از خود و كسان خود بيشتر از يك كرور بليط خريدارى نموده و وجه آنرا كارسازى نمايند. چرا كسان خود و تمام مردم را ترغيب بهمراهى و همدستى در اين موضوع نميكنيد و با اينكه صداى اين مجلس بتمام روى زمين وتمام دول رسيد و همه متوجه باين مجلس و منتظر مشاهده آثار ونتايج آن هستند چرا بواسطه عدم اقدام موجبات توهين آنرا در انظار فراهم ميكنيد.
من ببعضى ازبانكهاى خارجه رفته ام طورى ترتيبات آن منظم و معتبر و اعضاء آن محترمند كه شركت در اين بانكها اسباب افتخار است و من وقتيكه امور تأسيس بانك مرتب و شروع بتشكيل آن شد علاوه بر آنچه داده ام تمام مطالبات ونقدى خود را جمع آورى نموده در اين بانك خواهم گذارد.
از ترتيب اطمينان بانك مذاكره شده جمعى عنوان كردند كه بايد مردم را مطمئن نموده و معلوم داشت كه مايه اطمينان مردم چيست همه مردم پس ازتحصيل اطمينان همراهى واقدام خواهند كرد.
مخبرالملك- هيچ اطمينانى بالاتراز اقدام ومداخله مجلس در اين امر نيست.
سعدالدوله- اظهاركردند كه فى الواقع من از اين گفتگوها واظهارات خجالت ميكشم همين مردم بودند كه چند روز قبل در همراهى و اقدام در اين موضوع از جان و مال ميگذشتند و ميگفتند كه مجاناً و بلاعوض كمك و امداد نموده و پول ميدهيم حالا چه شده كه منتظر تحصيل اطمينان هستند و هيچ اثرى از اقدامات آنها ظاهر نميشود كدام اطمينان بهتر و بالاتر از اين است كه خود اشخاصى كه براى تحويلدارى معين شده اند و قيمت بليط ها نزد آنها جمع ميشود هر يك در اين بانك مبلغ گزاف شركت دارند و صاحب تمول و ثروت كافى هستند.
من شخصاً يك پارچه ملك مالك هستند با اينكه در مقابل قروض من بيعشرط است براى فروش و دادن اضافه قيمت آن از فروش سابقه خودم به اين بانك حاضرم (پس از اختتام اين خطابه تمام مستمعين تماشاچى تحسين و تمجيد و ترحيب نمودند).
ميرزامحمود- بهتر است كه اعلان شود كه وجه موجودى ازبابت حوقق قشونى پرداخته ميشود.
محقق الدوله- لازم است آقايان علما خاصه مؤسسين مجلس در اوقات معينه روى منابرمردم را ترغيب و تحريض وتهييج و تحريك بهمراهى در تشكيل بانك نمايند و بهتر اين است كه معارضين اين امر از اقدامات بى نتيجه خود دست بكشند سپس درماده اصلاح بودجه سنه آتيه عنوان مطلب كرد.
آقا ميرزا محسن- سؤال كرد كه آيا اقدام در اصلاح بودجه از طرف مجلس بهتر است يا مطالبه اصلاح آن.
سعدالدوله- عقيده خود را در اين موقع اينطور اظهار داشت كه مطالبه واظهار اصلاح اين امر پس از تأسيس و ترتيب بانك مناسب تر است و پيشرفت نزديك تر است جمعى اين عقيده را تصويب كردند.
</section>
<section type="session" number="7">
جلسه: 7
مذاكرات مجلس شوراى ملى ايران يكشنبه 15 شوال‏
جواب تلگرافات اطراف ولايات بمضامين ذيل قرائت و نزد صدارت عظمى ارسال گشت در جواب تلگرافات يزد و كرمان از ايالت خواسته بودند كه وكلا را زودتر روانه كنند نظامنامه هم ارسال شده بود.
جواب كرمانشاه اظهار امتنان و تعجيل در ارسال وكلا بود.
در جواب كردستان كسانيرا كه حق اظهار رأى در انتخابات ندارند از قبيل اهالى نظام و غير هم معين كرده بودند.
اسدالله ميرزا- بعضى از ملاكين كه صاحب منصب افتخارى هستند چگونه ميشود آنها را از حق رأى در انتخابات محروم نمود.
جواب كرمانشاهان هم اظهار امتنان و تعجيل در ارسال وكلا بود.
تلگرافى از علماى اصفهان به علماى طهران مخابره شده بود قرائت شد.
جواب تلگراف متظلمين صيادان انزلى باين مضمون قرائت شد كه عرايض كتبى و تلگرافى شما بتوسط صدارت عظمى حضور همايونى تقديم شد قرارنامه ليانازوف از قرار هزارى پنجتومان بسته شده دو سال قبل باقدامات اوليا دولت عليه محض مراعات صيادان هزارى دو تومان علاوه بر پنجتومان شده فعلا مخالفت با قرارنامه غيرممكن است.
آقاميرزا سيد محمد- مخابره اين جواب را صلاح ندانسته اظهار داشت اجبار صيادها بفروختن ماهى بقيمتى معين و مشخص برخلاف رضاى آنها مخالف حق و قانونست و اين قرارنامه شامل اجبار آنها نخواهد شد زيرا هر كس نميتواند كسى را مجبور بفروش چيزى بكند يا ملك غير را بفروشد يا امتياز خريد و فروش ملك غير را بدهد. موافق قانون شريعت مطهره هر كس ميتواند در ملك معين خود برحسب ميل خود تصرفات نمايد و اختيار ملك صاحب ملك با خود اوست.
حسن عليخان- چون در امتيازنامه ليانازوف قرارداد شده كه هر يك از طرفين دولت عليه و كمپانى از قرارداد تخلف نمايد پنجاه هزار تومان بديگرى بدهد معلوم ميشود فسخ قرارداد ممكن است.
آقا ميرزا سيد محمد- اظهار داشت كه اشخاصى داوطلب اين امتياز هستند كه سه هزار تومان را هم تحمل ميكنند هر روزه براى من و آقاى سيد عبدالله تلگراف تشكى و تظلم در اين موضوع ميرسد كه لازم است معجلا قرارى در اين باب داده شود.
 (در خصوص حاجى عباسقلى وكيل خبازها گفتگو بميان آمد).
آقا سيد حسين اظهار داشت كه خبازها ميخواهند وكيل تعيين كنند حاجى عباسقلى كه بمجلس حاضر نميشود.
محقق الدوله- گفت بايد استعفاى كتبى حاجى عباسقلى بمجلس برسد بعد بجاى مشاراليه وكيل معين نمود.
بعضى گفتند علاوه بر اين كه حاجى عباسقلى چند روز است بمجلس نيامد خيانت هم كرده است.
 (در اين باب اعلان منتشره از طرف معاهدين مذاكره شد).
محقق الدوله- اظهار داشت جوابى كه از صدارت عظمى بوزارت انطباعات در اين موضوع رسيد كافى نيست.
آقا ميرزا محمود- عنوان نمودند كه مدير مطبعه بمنزل ايشان آمده اظهار كرده است كه مجلس را احضار كنند تا من صاحب اعلان را ارائه كنم.
حاج محمد تقى شاهرودى- چون بردن اين اعلان از طرف مجلس بمطبعه امر بزرگى است بايد كاملا در اين موضوع رسيدگى شود.
حاج سيد نصرالله- چون صاحب اعلان ارتكاب دوامر خلاف نموده بايد در اين امر رسيدگى شده ونويسنده آن معلوم و بدو جهت تنبيه شود يكى آنكه بر ضد مجلس اعلان منتشر نموده ديگر آنكه نسبت اينرا به مجلس داده است.
مسئله بانك ملى موضوع بحث شد.
آقا ميرزا ابوالحسن خان- مقصود من از اينكه سابقا گفتم براى تأسيس بانك اطمينان عمومى لازم است نه اينست كه مردم تصور كرده اند بلكه ما ميگوئيم اطمينان بانك مجلس است واطمينان مجلس نظامنامه بايد نظامنامه بدست بيايد تا تأسيس بانك بسرعت پيشرفت حاصل كند. از فارس خبر داده اند كه پس از صحه و ارسال نظامنامه امداد و همراهى فوق العاده به بانك ملى خواهند نمود فعلا هزار عدد پنجهزارى براى شركت شخص خودم در بانك حاضر كرده ام پنجهزار تومان هم از طرف كسى ديگر حواله بارباب جمشيد موجود است لكن مشروط برآنست كه تا وقت آوردن نظامنامه مجال توقيف بماند در صورت وصول نظامنامه تشكيل بانك تحويل بانك شود واگر وجوهات نباشد بطور اعانه داده شود دويست تومان از طرف من و پانصد تومان از طرف صاحب پنجهزار تومان تقديم ميشود.
حاج معين التجار- كليه بنابراين است كه تمام وجوه بطور امانت ضبط و جمع شود و پس از آمدن نظامنامه بمصارف لازمه كه مقدم آنها مصرف حقوق قشون است برسد، بصدارت عظمى اظهار شده است كه تا نظامنامه بصحه نرسد كارى از پيش نميرود.
صديق حضرت- در ترتيب بودجه چه اقدامى شده است.
رئيس- تاكنون اقدامى نشده است.
 (امر قصابخانه مطرح مذاكره شد)
رئيس- لايحه وزير مخصوص در خصوص چوبدارها و قصاب خانه به مجلس فرستاده اند. عين مراسله كه در خصوص طلب چوبدارها و ترتيب قصاب خانه بعنوان صدارت عظمى فرستاده بودند نزد من فرستاده اند قراردادى با ذبيح الملك رئيس و ساير ريش سفيدان مباشرين قصابخانه معين شده مشارالهيم سه ساله عمل قصابخانه را تعهد و قرار داد كرده اند كه بترتيب ذيل اقدام و مرتب نمايند.
1- گوشت را چهار قيمت در ايام سال بدون كسر و نقصان بفروش برسانند. در ماه شوال يك چهار يك بيست و دو شاهى ماه ذيقعده شش عباسى ذيحجه هفت عباسى، صفر و ربيع الاول سى شاهى، ربيع الثانى شش عباسى، جمادى الاول بيست ودو شاهى، جمادى الثانى و رجب يكقران، شعبان و رمضان چهار عباسى.
2- كسى غير از قصاب حق كشتار ندارد و اگر بشود ضبط قصابخانه خواهد شد.
3- در باب پوست و روده خود قصاب مختار است.
4- از صنف قصاب احدى حق كشتار در غير قصابخانه ندارد.
5- دلال حق مداخله ندارد.
6- بقيه هجده هزار تومان طلب چوبدار را ده روزه خواهند پرداخت.
7- سى هزار تومان طلب چوبدارها را پس از يكسال از قرار اقساط كارسازى مينمايند.
حاج محمد اسمعيل- راى عمومى را در اين باب خواستار شدند اغلب اهل مجلس اظهار عدم رضايت و انكار نمودند.
آقا سيد عبدالله- اظهار كرد كه اگر بمباشرت ذبيح الملك رئيس قصابخانه بقيمت دهشاهى بفروش برسد قبول نخواهد شد.
حاج محمد اسمعيل- پس از چند روز ديگر اگر اين ترتيب با ترتيبى سهلتر تعهد كردند و مورد قبول مجلس شد فبها والا خودمان قرارى د راين باب خواهيم داد.
اغلب وكلا اظهار كردند كه آن ترتيب را نميتوان قبول كرد در صورتى كه كسى بقيمتى سهل تر تعهد اين امر را قبول كند بايد قبول كرد. لايحه از طرف مجمع متحدين طلاب باين مضمون فرستاده شده بود كه اين مجمع در همراهى با پيشرفت مقاصد مجلس تا همه جا حاضرست و دراصلاح امر نان و اقدام در تأسيس بانك ملى كمال تشكر را از مجلس دارند ولازم است كه از طرف مجلس در ارسال نظامنامه تأكيدات لازمه شود.
</section>
<section type="session" number="8">
جلسه: 8
مذاكرات مجلس شوراى ملى سه شنبه 17 شوال‏
سعدالدوله (پس از ورود) حالا وقت ورود خجالت نميكشيم (بملاحظه موقوف شدن تواضعات رسمى) اميدوارم بعد از اين وقت برخاستند هم خجالتى نداشته باشيم.
رئيس- اگر چه اين مجلس برحسب ظاهر خدمتى نكرده لكن باطنا خدمات بسيار بملت كرده است. حاجى سيد ابراهيم- امروز جمعى از طلاب براى شركت در بانك ملى پول داده و از حاج محمد اسمعيل قبض گرفته اند.
حاج محمداسمعيل- بلى امروز جمع كثيرى از طلاب پول آورده و قبض گرفته اند و حال اينكه امروز بى بضاعت تر از اين سلسله كسى نيست و از تمام مردم زودتر اقدام نموده و كتابها فروخته سهام خريده اند.
سعدالدوله- اشخاصى كه بايد در اين مورد اقدام كنند مثل شاهزادگان و وزراء واعيان و كسانيكه صاحب ثروت و دارايى فوق العاده هستند ابداً در اين مقام و اين خيال نيستند چرا وكلا بى پرده صحبت نميدارند گفتنى ها را بايد گفت.
ثقه السلطنه- آيا شاهزادگان را طرداً الباب ذكر كرديد يا با اينكه وضع شاهزادگان امروز از هر كس پريشان تر است اعتقاد شما در باره آنها اين است كه گفتيد.
سعدالدوله- من بطور تعميم ميگويم كه همه طبقات بايد در پيشرفت اين امر همراهى داشته باشند و چنانچه سابقا گفته ام عقيده من اينست كه حكام ولايات راضى پيشرفت اين عمل نيستند و گفته ام حكومت را ارثى خود ميداننند وحتى الامكان در اين امور مسامحه خواهند نمود.
حاج محمد اسمعيل- ظفرالدوله براى اينكه جزو موسسين محسوب شود پنجهزار تومان داده است.
سعدالدوله- صحيح است ولى ما ميگوييم اشخاصى كه صد هزار تومان ساليانه مواجب از دولت ميگيرند بايد در اين مورد اقدام نمايند.
حاج سيد نصرالله- بعضى از مردم تمكن اداء معادل پنجتومان قيمت سهام اين بانك را ندارند اگر سهام يكتومانى هم معين كنيد همه ميتوانند خريدارى نمايند.
حاج محمد اسمعيل- تغيير و بر هم زدن ترتيب مناسب نيست مگر اينكه هانطور كه گفتيد سهام يكتومان بطبع برسد.
در اين موقع چند نفر از شاگردان مدرسه اقدسيه كه رياست آن با سعيدالعلماء است وارد مجلس شده و لايحه مؤثرى كه تمام خاطرها را مشغول و متأثر نمود و تمام اهل مجلس را از اعضا و تماشاچى مدتى بگريه درآورد با لحنى جانسوز و مضمونى دلخراش باين مضمون قرائت كردند كه ما اطفال نوآموزان مملكت و ابناء اين وطن پس از اينكه مژده تأسيس بانك ملى را كه مقدمه سعادت و خوشبختى آتيه است بگوش دل استماع نموديم مجتمعا بقدر يكصد تومان از مخارج خود اندوخته واينك با كمال خوشوقتى و نهايت افتخار تقديم بانك مينمائيم پس از قرائت اين لايحه صداى گريه مجلسيان بلند شد و رقت عمومى فوق العاده دست داد و طورى خاطرها را متأثر و جلب نمود كه حاج محمد اسمعيل بدون اختيار اظهار كرد كه من شخصا پنجاه تومان بر اين وجه علاوه نموده باسم اين اطفال ببانك ميگذارم و غالب اهل مجلس از وكلا بميل و رغبت و صرافت طبع هر يك بقدر تمكن خود مبلغى از كيسه خود بر آن صد تومان افزوده كه باسم شاگردهاى مزبور در بانك سپرده شود و تقريبا معال نهصد تومان باسم آنها در بانك سپرده شد، شخص حلاجى كه ظاهراً خيلى بى بضاعت بنظر مى آمد با حال رقت از جا برخاسته و پنجتومان تقديم بانك نمود و دعا ببقاى سلامت و دوام دولت اعليحضرت همايونى كرد.
حاج سيد نصرالله- با حال گريه تلگرافى كه از تفليس مخابره شده بود قرائت كرد كه چنين استماع شده كه وكلاى مجلس شوارى ايران در مقام تأسيس بانك ملى برآمده و استقراض از خارج را تصويب نكرده اند و ميخواند احتياجات دولت را بوسيله استقراض داخله رفع نماينده ما همه براى شركت با يان بانك بدل و جان حاضريم.
پس از قرائت اين تلگراف مذاكره شد كه بعضى از ارباب حقوق ميگويند كه اگر بانك ملى فهرست صندوق ماليه را قبول ميكند ما حاضريم حقوق خود را در بانك بگذاريم و عين فهرستها را ببانك بدهيم.
در جواب اين سؤال اظهار شد كه فعلا ترتيبى در اين باب مذاكره نشده وقبول نميكنند از تعدد شعبه بانك براى دريافت وجوهات مذاكره و مقرر شد كه محض سهولت اداء آن بر شعبه ها بيفزايند بالاخره مذاكره شد كه مردم منتظر نظامنامه هستند و پس از رسيدن آن تمام مردم همراهى به بانك خواهند كرد و وظيفه و كلاست كه در خصوص گرفتن نظامنامه خودشان مطالبه و اصرار كنند.
در باب سيد مقتول مذاكره شد.
پسر سيد اظهار كرد كه پدر من براى تأسيس اين مجلس كشته شده چرا از طرف مجلس اهتمامى در اين باب نميشود.
بعضيها اظهار كردند كه ترتيب اين كار وظيفه حكومت است.
سيد جواب داد كه حكومت رسيدگى و اهتمام نميكند.
سعدالدوله- سؤال كرد قاتل سيد كيست؟
سيد جواب داد كه ميرسيد احمد خان عراقى.
سعدالدوله- وقتى كه قاتل معلوم است بايد شرحى بحضرت اشرف والا نايب السلطنه بتوسط دو نفر از وكلا فرستادده و قاتل را بخواهند هر گاه از تسليم آن امتناع شد بحكم شرع قاتل را قصاص نمايند.
اسدالله ميرزا- اقدام باين ترتيبات موجب هرج و مرج است و برحسب قانون نظامى ايران كه مطابق قانون نظامى اتريش است چون اين شخص مأمور بوده مكلف است كه هر مأموريتى كه از دولت داشته اجراء نمايد.
سعدالدوله- وضع قانون نظامى خارجه اينست كه پليس بايد داراى تفنگ و فشنگ باشد. در اوقات شوش و بلوى مكلف است جلوگيرى نمايد در صورت مبادرت شورشيان و تعرض و حمله آنها اگر بشليك اقدام كنند من باب دفاع در مقابل آنها شليك ميكنندواينكه ميگويند اين شخص مأمور بوده بايد فهميد كه بچه نوع و تا چه درجه مأموريت داشته بايد كميسيونى مركب از چند نفر از صاحب منصبان نظامى و چند نفر از اعضاى مجلس تشكيل شود و در اينخصوص رسيدگى نمايند.
حاجى محمد اسمعيل- اعليحضرت همايونى در دستخطى كه دراين موضوع صادر شده مقرر فرموده اند كه اين امر بديه و خون بست اصلاح شود.
سعدالدوله- من كه سابقه اطلاع در اين باب ندارم حالا كه اينطور است چرا اين دستخط مجرى نميشود.
در خصوص قصابخانه مذاكره شد.
جمعى سؤال كردند كه در اين خصوص چه بايد كرد. بعضى گفتند بايد آنها را احضار و به حساب رسيدگى كرد بعضى اظهار كردند كه خود قصاب ها لايحه فرستاده و متعهد اصلاح اين امر و اداء مطالبات چوبدار با اقساط شده بودند جمعى ديگر جواب دادند كه اين ترتيبات را قصابها محض اغتشاش اين عمل فراهم ميكنند.
صديق حضرت- همانطور كه عمل نان اصلاح شد بايد عمل گوشت هم اصلاح شود.
محقق الدوله- مقصود قصابها از اين اقدام بردن سى هزار تومان است و مقصود اشخاصى كه باصلاح امر خبازخانه اقدام كرده اند حصول انتفاع براى عموم ملت است.
سعدالدوله- لازم است در هر كارى كه شروع ميشود آن كار بانجام برسد و بترتيب سابق كارها مختل و معطل نماند چنانكه وجود جوانان با اطلاع عالم ما معطل و مهمل ميماند و تمام كارها فقط فرنگى ها و اشخاصيكه بواسطه بر سر گذاشتن يك كلاه خود را شبيه بآنها نموده اند راجع و محول ميشود بايد توسط وزارت علوم اين اشخاص را امتحان نموده با تصديق اين وزارت بر حسب لياقت در ادارات دولتى بكارها مشغول نمود.
آقا سيد حسين- براى اين نوع جوانان بهتر از اداره گمرك محلى نيست با وجود اين جوانهاى تحصيل كرده عالم جرايد اجزا و عمله جات گمرك همه ارامنه يا بلژيكى باشند و هر يك در ماه مبالغ گزافى حقوق ببرند اگر چند نفر مسلمان هم در اين ادارات صاحب كارى باشند بحقوق مختصر و قليل باشد و تمام محاسبات مملكت و ترتيبات سرحدى ما در دست اجانب و اشخاص خارج از وطن ما باشد و در تمام سرحدات ما يكنفر مسلمان ايرانى متصدى و مباشر امور نباشد.
آقا ميرزا محمود- تمام ارامنه كه مقصر و مطرود ساير دول هستند گريخته و بمملكت ايران آمده و در ادارات دولتى صاحب مأموريت و مشاغل و از تمام صادرات و واردات تجارتى ما با اطلاع هستند و ما خودمان نميدانيم چگونه و چه مقدار بمملكت ما وارد و چه مقدار خارج ميشود.
محقق الدوله- ايران مامن ارامنه است و ماداميكه خيانتى از آنها فاش نشده بايد بكارهاى خود مشغول باشند و نبايد متعرض آنها بود.
آقا سيد حسين- چند نفر ارامنى از بلژيك وارد اين مملكت شده اند و در هر سال مبالغى گزاف ماليه دولت را ميبرند رخت شوى زن وزير گمركات در سرحدات سمت رياست دارد.
سعدالدوله- اطلاعات من در اين باب خيلى زياد است لكن بايد هميشه بطور عموم صحبت كرد و مذاكرات را شخصى نكرد.
</section>
<section type="session" number="9">
جلسه: 9
مذاكرات پنجشنبه نوزدهم شوال بعد از انعقاد مجلس‏
رئيس- آمدن وكلا در مجلس در وقت و موقع معين نيست. آقا سيد مهدى- هرگاه اين نحو تأخير براى شغل است البته هر كس شغلى دارد. پس يكساعت بغروب مانده تا يكساعت از شب رفته قرار انعقاد باشد.
آميرزا محسن- آقا ميرزا محمود عمل قصابها را بكجا رسانديد.
آقا ميرزا محمود- قصابها درست حاضر نميشوند براى ختم عمل و چوبدارها هم آنقدر ادعائى كه دارند بى اصل است چرا كه سى هزار تومان ادعا دارند واز پيش هم وجهى گرفتندو معلوم نيست كه چه شد بلى حساب آنها قريب بده دوازده هزار تومان بايد باشد و ارباب محمد صادق هم اسنادى ابراز كرد در بابت پوست كه خريده بودند و مدعى به ششصد هزار پوست بوده قرار اين كار شده كه حاكم قضيه سعدالدوله باشند و دو نفر وكيل از جانب قصابها در آن مجلس حاضر شده ختم عمل شود.
آقا سيد مهدى- هم بهمين مضمون نطق كرده كه ده روز اين عمل در محاكم سعدالدوله انجام خواهد يافت دفترها كه حاضر شود صورت حساب روشن خواهد شد.
حاج سيد ابراهيم- استاد حسن پنجعلى در صورت اجازه و اذن متعهد ميشود كه بند ساوه را ببندد و درست نمايد حال هم پول نميخواهد بعضى متحسن شمرده و بعضى ساكت ماندند.
آقا سيد محمد تقى هراتى- دو رقعه كه مشعر بر تشكر و امتنان از تشكيل بانك ملى و اظهار همراهى بآن بود خوانده يكى بامضاى مستنصرالملك بود كه در ضمن آن اظهار داشته بودند كه هزار توامان بدارالتجاره طومانيانس كه يكى از مواضع معينه از براى پرداختن وجه بانك است ارسال شده و صدور قبض بانك را تمنا نموده بودند ديگرى بامضاء سهام السلطنه كه يكصد تومان ارسال داشته بودند.
حسنعلى خان- يكى از فصول نظامنامه مجلس اينست كه كليه اميتازات بايد بامضا و صوابديد مجلس باشد پس در اينصورت در باب اين دو امتيازى كه اين ايام بدون اجازه و تصويب مجلس داده اند كه يكى امتياز كارخانه نساجى و ديگر امتياز معدن فيروزه و بوره كرمانست چه بايد كرد.
حاج سيد محمد تقى- هر امتيازى كه از چهاردهم شهر جمادى الثانيه باينطرف بدون امضاى مجلس باشد صحيح نخواهد بود.
حاج سيد نصرالله- رسماً بايد اظهار داشت باولياى دولت كه اين مطلب چرا چنين وقوع يافته.
صديق حضرت- شخص صاحب امتياز لابد ميتواند امتيازش را بديگرى بفروشد پس بايد بسفارتخانها اعلام شود كه انتقال اين امتيازات كليه صحيح خواهد بود بى امضاء مجلس.
اسدالله ميرزا- اين امتياز معدن كه بشيخ الملك سيرجانى داده شده حق فروش و حق شركت با خارجه را ندارند.
حاج سيد نصرالله- امتياز نامچه اينجاست و صاحب امتياز هم حاضر قرائت شود.
اسدالله ميرزا- اين اظهار امتياز نامچه بايد از طرف دولت باشد تا قرائت شود والا با شخص كارى و گفتگوئى نداريم وبى جهت چه صحبت نماييم.
رئيس- چرا بموجب سند گفتگو خواهد شد چه ضر دارد حاجى سيد نصرالله امتياز نامچه را قرائت كردند كه مشتمل بود به اين فصول و خلاصه آنها اينست.
1- امتياز دو معدن فيروزه و بوره بشيخ الملك داده ميشود.
2- صاحب امتياز هر ساله از منفعت آن صدى بيست بدولت ميدهد.
3- بايد مشتركين خارج از تبعيت دولت عليه نباشند.
4- هر آلات و اداوتيكه براى معدن از خارجه حمل ميشود گمرك ندارد.
5- مهندس معادن ا زخارجه خواهد بود ولى عمله جات از اهل ايران.
6- هر گاه در دو سال نتوانست شركت اين امتياز را تشكيل نمايد امتياز باطل است.
7- براى رسيدگى و مميزى اين كار مخارج مأمورين دولتى با دولت است.
8- امنيت و اسكانات رعايا را دولت وعده ميدهد.
9- صاحب امتياز بايد كسانيكه در مكان معدن صاحب ملك هستند همه ايشانرا بقانون شرع راضى كند (بعد از قرائت).
صديق حضرت- در صورت اعتبار اين امتياز محتاج است بدو چيز امضاء مجلس و بفروختن و شركت نكردن با خارجه.
محقق الدوله- چند شرط ديگر هم لازم دارد هنوز مردم مسئله چهل روز قبل را فراموش نكرده اند.
ميرزا محمود اصفهانى- اين مسئله غير از مسئله نان است مسئله اى است راجع بمجلس بايد رسيدگى نمود.
صديق حضرت- مجلس اين مطلب را بوزارت خارجه اطلاع بدهد.
اسدالله ميرزا- خوب است بصدارت نوشته شود.
رئيس- اين امتيازنامه را داشته باشيد تا پس فردا در مجلس قرارى داده شود.
سعيدالحكما- در باب آن اعلان كه پريروز صحبت شد چه كرديد آخر؟
رئيس- آقا سيد فرج الله مدير مطبعه آمد پيش من و تبرى جست و بنا بود بيايد در مجلس گويا كه رفته بحضرت عبدالعظيم.
آقا ميرزا محمود كتابفروش- بلى خودش صحبت كرده و خدمت آقاى آقا ميرزا سيد محمد مجتهد كيفيت را گفته.
آقا سيد محمد مجتهد- بلى آمد پيش من و خيلى اظهار تبرى از اين مطلب نموده كه بى اطلاع من اين عمل واقع شده.
 (جواب تلگراف از يزد كه علماء اعلام در بابت زردشتيان نمودند رسيد مضمونش اين بود كه ما اهل يزد هميشه همراهى با اهل ذمه داشته و داريم هيچوقت در صدد اذيت زردشتيان برنيامده كه تا حال برآئيم البته خاطر مبارك علماء اعلام از اين جهت آسوده و راحت باشد يقين اينگونه تقنين و فساد از مخالفين و معاندين است.
آقا ميرزا ابوالحسن خان- لايحه خواندند كه ذيلا عين آنرا ملخصا درج ميكنيم.
چقدر پسنديده و محبوب است كه حجج اسلام و علما اعلام اشاره فرمودند تا طلاب ذوى المجدوالاحترام امشب كه شب جمعه است در مساجد و اماكن متبركه از براى ذات اقدس شاهانه دعا كنند تا رفع كسالت از آن وجود مسعود بشود و از حضرت متعال سلامتى اين پادشاه خيرخواه را بخواهند چه آن ذات اقدس همايونى حق عظيم و منت بزرگ و خلعت افتخارى فاخر كه موهبت داشته اند مجلس شوراى ملى است كه ريشه آن بطورى قويم و مستحكم است كه هيچ باد مخالف او را متزلزل و هيچ آتش سوزانى او را متحرك نخواهد كرد و اين منت را بجان خريده با او مرده و ازو زنده خواهيم شد و در محشر نزد خداى اكبر با او محشور و مفتخر ميشويم دوست ودشمن داخله و خارجه بدانند كه ما ملت اين يوسف معدلت را نخواهيم فروخت و آنچه را كه شاه معدلت پناه بما عنايت و كرامت فرمود از خود محبوبتر داريم و اگر بند از بند ما جدا شود دست از و برنداريم.
 (درخصوص ورود حضرت ولايت عهد مذاكره شد).
سعدالدوله- حضرت ولايت عهد وارد ميشوند براى پذيرايى ورود ايشان چه تهيه ديده و چه خيال كرده ايد.
رئيس- بايد آدرس بطبع برسد و در وقت ورود بوسيله چند نفر از وكلا تقديم و قرائت شود.
</section>
<section type="session" number="10">
جلسه: 10
مذاكرات جلسه شنبه 21 شهر شوال المكرم بعد از انعقاد.
آقا سيد حسين بروجردى سؤال از نظامنامه نمودند كه چه شد؟
ميرزا محسن امروز مجلسى براى قرائت آن مقرر شده بود تا شب معلوم ميشود. كيفيت آن بعضى تجديد قرائت را سبب پرسيدند جمعى گفتند شايد بعضى ايرادى داشته باشند گفتند اگر چنين باشد و در قرائت هم مسامحه كنند امرى از پيش نخواهد رفت.
رئيس- آنچه لازمه سعى است از طرف مجلس خواهد شد و بنا بود كه ديروز مجلس از براى اين مطلب منعقد نمايند يكى دو نفر از اشخاص آن مجلس بعذرى حاضر نشدند امروز مجلس را بنا بود منعقد بنمايند و تطبيق اين نسخه را با آن نسخه اصل نمايند انشاء الله صحه خواهد شد.
سعدالدوله- پس از صحه مجلس چه ميكنند.
رئيس- ترتيب بودجه مالياتى و جمع و خرج دولت را مرتب مينمايند پس از آن هم قانون ادارات را درست و تصحيح ميكنند واين از طرف واحد نميشود بايد وزرا هم همراهى كنند.
سعدالدوله- آنها كه حاضرند شما اين بانك را كه حال باين زحمت تشكيل ميدهيد براى رفع احتياج فعلى است بيست كرور قرض بيمحل را بايد بتعديل ماليات اصلاح كرد وزير ماليه را خواهيد تا سؤال و جواب شود وقتى باقى نمانده.
رئيس- بايد اولا كتابچه جمع وخرج را خواست بعد از آن وزير ماليه را در موقع احضار كرد.
سعدالدوله- لازم باين ترتيبات نيست شما كه مسبوقيد از جاهاى ديگر كه وزرا بايد در مجلس حاضر باشند.
رئيس- قانون اين نيست كه قبل از اطلاع همه روز آنها حاضر باشند.
سعدالدوله- من حال گفتگو با وزير ماليه دارم در بابت قوچان و قاينات و خراسان و كليه بودجه مالياتى مى خواهم توضيح شود.
بنويسيد و در روز سه شنبه بيست و چهارم وزير ماليه حاضر شوند تا گفتگو شود. (مقرر شد كه به وزير نوشته تا حاضر شود)
آقاميرزاطاهر- بايد وزير ماليه بودجه مالياتى سنه وفات ناصرالدين شاه مرحوم را تا حال توضيح نمايد (جمعى گفتند- حال لازم نيست و وقت تنگ است از مطالب گذشته نبايد استفسار كرد)
معين التجار- از كيفيت حركت عثمانى ها بالسنبه به رعاياى ايران اظهار داشتند كه پنجاه نفر را در عتبات كشته و در سرحد كه معلوم اسن چه تعديات كردند و حال زوار را قتل و غارت ميكنند در اينصورت تكليف چيست بعضى گفتند كه فعلًا زوار را بايد ممانعت كرد.
سعدالدوله- با وزير گفتگو شود. مجلس او را احضار نمايد و جواب بشنود. بعضى گفتند به صدارت نوشته از او تكليف بخواهند (قرار بر اين شد كه بعد از اطلاع به صدارت رسماً بايد با سفارت در اين مسأله مذاكره شود).
آقاميرزاسيد ولى الله خان- براى انتخاب باقيمانده از وكلا چه قرار داه شده- بعضى گفتند كه بايد وكلا اصناف ترتيب انتخاب باقيمانده از وكلاى اصناف ديگر را فراهم نمايند و با اطلاع زارعين و فلاحين انتخاب آنها هم صورت بگيرد.
رئيس- چون در حق وكلاء اصناف ابق قدرى حرفها شد لذا بايد به طور دقت و صحت اين چند نفر را انتخاب كرد كه جاى حرف نباشد.
محقق الدوله- انتخاب فلاحين مسأله مشكلى است.
ميرزاسيدولى الله خان- به ريش سفيدان و كدخدايان ايشان اطلاع داده جمع شوند براى انتخاب هرگاه در بين خودشان شخصى قابل هست و وكيل كردند فبها والا از اينجا كسى را انتخاب مى نمايند. (بعضى طريقه اطلاع را به وسيله اعلان روزنامه گفته و بعضى ديگر از مجراى حكومت صلاح ديدند. جمعى به واسطه اقبال الدوله كه وزير خالصجات است گفتند. بالاخره قرار شد بر اين كه جمعى از وكلاى مجلس روز بعد در انجمن دفتر مجلس حاضر شده ترتيب انتخاب و موقع آن را مرتب و معبن نمايند.)
چون در مجلس قبل صحبتى از امتياز معدن فيروزه و بوره كرمان و شهر بابك شده بود امرود صاحب امتياز (شيخ الملك) مكتوبى به مجلس نوشته و قرائت شد كه مشتمل بود بر اظهار ملت پرستى و دولت خواهى و از اين كه اين امتياز محض خدمت به دولت و ملت گرفته شد هركس از وكلاء مجلس يا افراد ملت مايا به اين شركت باشند در كمال امتنان به مشاركت حاضر هستيم و نسبت استخدام من به دولت انگليس و فروختن اين امتياز را به خارجه بكلى بى اصل و از روى بى تربيتى ادارات و وزارتخانه ها است چه هرگاه اين امتباز نامه چاپ يا در روزنامجات مندرج مى شد آنوقت مطلب واضح و روشن بود و اين ايرادات وارد نميشد و قدرى از خدمات مليه و دولتيه خود را شرح داده بودند.
ميرزابوالحسن خان- اگرچه اين نگارش توهم است ولى چون هرچه اظهار شد مجلس صحبت ميدارد بايد اظهار اين امتياز از طرف صدارت به مجلس بشود پس از اظهار مجلس تصويب ميكند يا نميكند صاحب امتيازحق اين اظهارات را ندارد (همه نطق او را تصديق كردند) بعد سعدالدوله هم گفتند اين اظهار امتباز نامه بايد از وزارت معادن باشد (امروز توسط تلگراف يكنفر از نمايندگان آذربايجان آقا سيد حسن تقى زاده معين شده با صورت تلگراف اعتبارنامه در مجلس حاضر شد و اهل مجلس ايشان را تبريك گفتند.)
</section>
<section type="session" number="11">
جلسه: 11
مذاكرات جلسه يكشنبه 22 شوال المكرم.
آقا ميرزا ابوالحسن خان- آخر مسئله نظامنامه بكجا رسيد همه روزه مطالبه آنرا ميكنيم. بما نميدهند ديگر اينكه تكليف ما با معاندين چيست.
سعدالدوله- آمدن ما در اينجا براى انجام كارهاست نه نشستن بى حاصل تكليف نظامنامه را معين نماييد.
آقاسيدمحمد تقى- جداً بايد مطالبه كرد.
آقا ميرزا محسن- عذر تعويق را كسالت وجود مبارك شاه ميدانند و حال اينكه هر روزه احكام و قوانين بصحه همايونى ميرسانند و تسامح اين خائنين از جهت اينست كه بعد از ورود موكب اقدس وليعهد شايد بتوانند بوساوس و دسائس امر را متقلب نمايند و حال آنكه ولايت عهد خود يگانه خيرخواه ملت و دولت و اول همراه مؤسس اين اساس مقدس هستند مثل خائنين مثل معروف كاسه گرمتر از آش است.
سعدالدوله- شنيدم چند روز است كه اجزاء بانك ملى باداره قشونى پول ميدهند آيا صحت دارد. بر فرض صحت چرا بدون امضاء نظامنامه و تصويب مجلس اينكار را ميكنند.
حاجى معين التجار- پول دادن بقشون صحت دارد، چون چند نفر از خائنين تحريك كرده بودندكه سربازها بيكى از سفارتخانه ها متحصن شوند واين تحصن را علت و موجب تخريب استقراض داخله و بانك ملى و باعث اصتقراض از خارجه نمايند لذا صدارت عظمى چنين مصلحت ديدند كه بيك ميزان پولى بقشون داده شود گفتيم كه تا نظامنامه صحه نشود وامتيازنامچه بانك معلوم نگردد دادن پول مشكل است فرمودند كه شما پول بدهيد نظامنامه فردا صحه خواهد شد فردى آنروز هم صحه نشد باز فرمودند كه شما اطمينان داشته باشيد صحه نظامنامه وامتيازنامه را تعهد ميكنيم. بر حسب فرمايش اين وجه در حضور حضرت اقدس والا نايب السلطنه بقشون پرداخته شد.
سعدالدوله- بعد از اطمينان عاقبت امر چه خواهد شد بجمع آورى پول و دادن آن هر دو اقدام شد لكن بايد بدانيم تكليف نظامنامه چيست و با آنكه هر روز قوانين و بروات بصحه ميرسد و دستخط ها صادر ميشود چگونه است كه نظامنامه بصحه نميرسد شما از براى همه اصلاحات پول لازم داريد و پول فراهم نميشود مگر با اصلاح بودجه مالياتى و اصلاح بودجه ماليات نميشود مگر به نظامنامه.
حاجى معين التجار- از دولت بخواهيد وزير ماليه حاضر شود گفتگو كند.
سعدالدوله- اين قدر ميدانم كه خودمان را فريب ميدهيم (مجلسان و حضار هم تحسين و تصديق اين كلمه را نمودند).
صديق حضرت- تكليف اينست كه چند نفر از وكلا بروند از صدارت نظامنامه را مطالبه كنند.
سعدالدوله- عريضه در اين باب بصدارت نوشته شود و چند نفر از وكلا بروند و مطالبه كنند تا رفع تكليف از ايشان بشود و هر گاه از ايشان مسامحه ديده شد بحضور همايونى رفته استداى صحه نمايند.
حاجى سيد ابراهيم- امروز بعضى از اصناف حاضر بودند كه دكاكين را به بندند تا امر نظامنامه صورت بگيرد گفتيم سير كنيد انشاء الله تا فردا بصحه ميرسد.
سعدالدوله- بعقيده من از اول از طرف مجلس نظامنامه لازم نبود كه تا اينقدر در اين مدت معطل بماند ولى حال كه نوشته شد و بمقتضاى يكى از فصلو آن بايد تمام مطالب بامضاء و صحه همايونى باشد لذا بايد با صحه مطالبه كرد وبايد عده و حدود اشخاصيكه بايد برسالت از جانب مجلس بروند معين نمايند.
رئيس- شش نفر از وكلا بروند (امروز بروند يا فردا؟)
سعدالدوله- از حالا بدون مسامحه حاضر شوند براى رفتن.
مكتوبى بصدارات عظمى نوشته شد كه علت تأخير نظامنامه و عدم صحه با آنكه در تأخير آن خيلى ضرر بدولت وملت وارد و عايد خواهد شد چيست؟ چند نفر از وكلا بموجب اسامى ذيل بحضور ميرسند كه نظامنامه را صحه شده گرفته مفتخراً بمجلس مراجعت نمايند.
حاجى شيخ على، مخبرالملك، آقاميرزا ابوالحسن خان، حاجى معين التجار، حاجى سيد نصراله، عون الدوله آقا سيد حسين بروجردى- كسالت شاه مانع نيست تطبيق اين نسخه با اصل هم شده اين عذرها نبايد مسموع ومقبول شود) بعضى گفتند در خصوص واقعة عراق عرب چه بايد كرد.
در جواب اظهار شد كه گويا والى بغداد و متصرف كربلا معزول و عوارض از رعاياى ايران برداشته شد.
آقا ميرزا سيد محمد- شهرت عزل والى و متصرف جبران قتل پنجاه نفر از مسلمانان و اين حركات شنيعه را نميكند.
صديق حضرت- صحت عزل والى ومتصرف هنوز معلوم نيست و اصلا شيوه و رويه عثمانيها غدر و خدعه است.
 (امروز قبل از شروع در مذاكره بيست نفر از شاگردان مدرسه مدبريه در مجلس حاضر شده و خطابه خوانده يكصد تومان هم براى بانك ملى آورده خوانده يكصد تومان هم براى بانك ملى آورده تقديم كردند. صد تومان مزبور را مدبرالدوله باسم اطفال مدرسه از قرار نفرى پنجتومان اعانه داده بودند).
لايحه اى هم از طرف هواخواهان مجلس در اظهار حمايت و تمجيد از اساس مجلس و خطاب بوكلاء محترم و توصيه و درخواست از آنها و براى دقت آنها در اقدامات خودشان قرائت شد. لوحه سردر مجلس مقدس كه بعنوان (دارالشوراى ملت ايران) و (عدل مظفرى) رقم شده بود با جمعيت و شكوه فوق العاده بميمنت و مباركى نصب و لايحه مفصلى هم در آن هنگام قرائت شد و عموم مردم را فرح و سرور بى اندازه دست داد و همگى بآواز بلند بسلام و صلوات و دعاى دوام دولت و سلام و بقاى ذات معدلت صفات همايونى و استحكام بنا و اساس مقدس مجلس شوراى ملى و تهنيت و تبريك همديگر. رطب اللسان سودند. پس از ختم مجلس جماعت كثيرى از حاضرين در صحن عمارت مجلس مجتمع شده وكلا را بمبالغه در مطالبه نظامنامه و عدم خروج از مجلس قبل از مراجعت مأمورين مجلس از نزد صدارت عظمى و آوردن نظامنامه تكليف و اصرار ميكردند پس از يكساعت از شب گذشته مأمورين و رسولان مجلس مراجعت نموده و جواب را باين طور ابلاغ داشتد كه بملاحظه كسالت مزاج همايونى قرائت و صحه نظامنامه چندى متعسر است و ابداً مماطله در صحه آن نشده. بنابراين بهتر آنست كه مجلس بكارها و انجام تكاليف خود بموجب فرمان همايونى مشغول بوده و منتظر نظامنامه نباشد و در مطالبه و صحه آن قدرى تأنى و امهال كند انشاء الله پس از تخفيف و رفع نقاهت مزاج ملوكانه بصحه رسيده وارسال ميشود.
</section>
<section type="session" number="12">
جلسه: 12
مذاكرات سه شنبه 24 شوال‏
رئيس- خطاب بسعدالدوله جناب مستنصرالملك از طرف وزير ماليه تشريف آورده اند فرمايشات خود را بفرماييد.
سعدالدوله- با نطقى كه روزنامه مجلس در نمره 8 نسبت بمن داده جرئت نطق نميكنم شما گوش بدهيد ببينيد من چنين نطقى كرده ام (شرحى كه در ستون 3 صفحه 1 شماره 8 روزنامه مجلس در خصوص وقايع عراق عرب و نطقى كه ايشان در اين خصوص ايراد كرده بودند و سهوى كه در اين موضوع شده و بجاى لفظ وزير خارجه سفير نوشته شده و علت آن در شماره 9 خواسته شده قرائت كردند. پس از قرائت رئيس اظهار كردند كه اين مسئله از روى سهو واشتباه بوده و اعتذار خواسته خواهد شد و شما نبايد ملتفت آن باشيد).
سعدالدوله- (خطاب بمستنصرالملك) در افواه والسنه چنين مشهور است كه مميزى ماليات سيستان هفتاد هزار تومان شده است آبا چنين است يا نه.
مستنصرالملك- مميزى شده سات و لكن نه باين ميزان و هنوز هم ثبت دفتر دولتى نشده است شانزده هزار تومان نقدى ماليات سيستان و دوهزار تومان و كسرى ماليات نقدى و دويست خروار ماليات جنس قائنات است.
آميرزا محمود كتابفروش- جناب مستنصرالملك فقط براى مذاكره در خصوص ماليات سيستان آمده اند نه بسمت نمايندگى از طرف وزارت ماليه يا براى ترتيب تمام بودجه ماليه.
سعدالدوله- چرا بسمت نمايندگى وزارت ماليه براى اصلاح بودجه نيامده اند؟ آيا اگر در خصوص ساير بلاد مذاكره شود براى سؤال و جواب حاضريد؟
مستنصر الملك- بلى پس از رجوع بدفتر و ملاحظه كتابچه ودر دست داشتن اسناد حاضرم.
رئيس- عمل ماليه تهران جزء جمع بودجه ماليات هست يا نه؟
مستنصرالملك- بلى هست.
وثوق الدوله- بعضى از بلوكات داراى كتابچه جداگانه است و جزء جمع نيست.
سعدالدوله- پس بايد مستوفيان ولايات را احضار نمود و از آنها تحصيل اطلاع كرد.
مستنصرالملك- مميزى ماليات خراسان در 3 سال قبل بواسطه سه نفر انجام شد واين مميزى را امسال من كرده ام.
سعدالدوله- معروف است بمأخذ اين مميزى والى خراسان دريافت ماليات ميكند وباين ميزان پيش كش داده است.
رئيس- اين مجلس سه هيئت كميسيون لازم دارد. يكى كميسيون براى تحقيق تشكيل شده يكى براى اصلاح عدليه و يكى ديگر براى اصلاح ماليه لازم است و كليه اين امور بايد در آن انجمنها تسويه و تنقيح شده و بمجلس اظهار شود.
سعدالدوله- بعد در وزارت خانه ها كميسيون لازم است.
رئيس- فعلا بيش از پانزده انجمن لازم نيست.
سعدالدوله- از ترتيب ناقص سواى نتيجه ناقص چه حاصل ميتوان كرد حكام ولايات مانع انتخاب وكلا هستند و بايد از طرف مجلس وكلا را اجبار كرد بعضى گفتند بعضى از ولايات از ترتيب مجلس و كيفيت انتخاب اطلاع ندارند بايد از طرف مجلس بآنها مخابره و تلگراف شود تا تحصيل اطلاع نموده ودر صدد انتخاب برآيند.
سعدالدوله- دو كميسيون مذكور را بايد تشكيل كرد.
رئيس- براى تشكيل هر يك از آنها هفت نفر لازم است ولى چون باين عده اشخاص كه بتوانند هميشه در موقع حاضر شوند نداريم پس خوبست براى هر انجمن شش نفر معين شود.
سعدالدوله- پنجنفر كافى است و ميتوانند برسند.
اسامى اشخاص معينه براى عضويت كميسيون عدليه: حاجى سيد نصرالله، حسنعلى خان، آقا ميرزا، ولى الله خان، اسدالله ميرزا، آميرزا طاهر، مخبرالملك.
اعضاء كميسيون ماليه باين قرار معين شند: حاج معين التجار، ثقه السلطنه، حاج امين دارالضرب، حاج محمد اسمعيل آقا، وثوق الدوله، عون الدوله.
سعدالدوله- هر كس تعيين اشخاص مذكور را براى عضويت كميسيون عدليه تصويب ميكند دست خود را بلند كند. تمام اعضاء دست بلند كرده راى دادند.
حسنعلى خان- معلوم داشتن نتيجه اكثريت آراء را بطريق قرعه و دادن ورقه خواستار شدند جمعى هم با ايشان همراهى كردند و براى تعيين اعضاء كميسيون عدليه باينطور اخذ راى كردند. بعضى اظهار داشتند كه با نداشتن نظامنامه كميسيون ماليه نميتواند كارى از پيش ببرد.
وثوق الدوله- تصحيح بودجه ماليه قبل از وصول نظامنامه مقرر شد.
جمعى ديگر گفتند بايد نظامنامه مطالبه و گرفته شود و با اينكه مزاج همايونى بحمدالله خوبست و همه روزه فرامين واحكام بصحه رسيد چرا بايد در اين موضوع مسامحه شود.
آقا ميرزا طاهر- فى الحقيقه اين مسامحه از طرف حجج اسلام است و بايد آنها در اين موضوع كمال همراهى بفرمايند تا در صحه و دادن آن مسامحه نشود.
حاج محمد اسمعيل آقا- كار بانك از همه مقدم و مهمتر است نظامنامه خواهد رسيد لكن فرضاً فردا نظامنامه صحه و فرستاده شد پولى كه بايد داده شود كجاست مردمى كه قبل از وقت اظهار همراهى ميكردند چرا حاضر نيستند گويا گمان ميكنند كه قبل از رسيدن نظامنامه پولهاى آنها داده شده و بمصرف ميرسد چنين نيست لكن بايد پول حاضر باشد كه پس از رسيدن نظامنامه ديگر معطلى براى دادن آن در بين نباشد.
سعدالدوله- من مسبوق هستم كه قبل ازنظام مجلس عمل استقراض صورت گرفته بود و ارجاع آن به مجلس احترامى بود از طرف دولت به مجلس حالا كه دولت براى استقراض از داخله حاضر شده قبول كرده است اگر اينطور مسامحه شود دولت در اداء آن اقدام نكند دولت باستقراض از خارجه مجبور و ناچار خواهد بود.
رئيس- ملتى كه حاضر نباشند كه اين مقدار سرمايه خود را براى حفظ خود صرف كنند و آنرا دور بريزند ديگر چه ميتوانند بگويند.
سعدالدوله- ملت اول حاضر بود كه اين پول را مجاناً بدولت همراهى كند حال ميترسند كه بى عوض از كيسه آنها برود در صورتيكه كسانيكه واسطه بين دولت و ملت هستند بانك پول داده آنقدر البته پول خودمان را ميخواهند و مطمئن هستند كه سوخت و تلف نخواهد داشت چنانچه روز گذشته از محل پولى كه بنظام داده ميشود استفسار كردم معلوم شد كه خواسته اند از مؤسسين بانك پول بگيرند آنها امتناع كرده اند و پول ملت را نداده اند تا آنكه از طرف صدارت عظمى بآنها بطور حتم اطمينان داده شده آنهم از پول شخصى خودشان كه ببانك برده اند داده شده از سايرين چون امنيت اين امر مدتى از انظار افتاده عقيده من اينست كه بايد بواسطه اعلانات و اظهار بر منابر اسباب هيجان و تحريكى فراهم كرد كه باعث تشويق و تهييج مردم شود ساير ولايات باقداماتى كه در اين باب كرده بودند حالا سست شده اند آنها را هم بايد بطريقى ساعى و همراه كرد و بايد شاهزادگان و متمولين از طرف بانك رقعه نوشته و درخواست همراهى شود و مقدم بر اين كميسيونها كميسيون جمع آورى پول است تجار كه حاضرند از وكلاء هم يكى دو نفر بايشان همراه باشند واين كميسيون تشكيل شده و ترتيب فراهم كردن پول را مرتب كنند.
رئيس- همان كميسيون ماليه ميتواند در اين امر مداخله و رسيدگى كند (در اين موقع بعضى اظهار داشتند كه اگر نظامنامه برسد همه افراد ملت براى دادن پول حاضرند).
سعدالدوله- وجوه نزد تجار امانت است و تا نظامنامه نرسد نخواهند داد.
آميرزا ابوالحسن خان- تصديق ميكنم كه مردم منتظر نظامنامه هستند اگرنظامنامه داده شود تمام حاضر و مهيا هستند كه بيشتر از آنچه لازم است فراهم و آماده كنند همه اين تأخير و تعويق براى نرسيدن نظامنامه است.
 (امروز مجدداً ورثه سيد مقتول بمجلس آمده و فوق العاده اظهار تشكى كردند و از عدم همراهى و اقدام مجلس اظهار دلتنگى و رنجيدگى نمودند، غالب تماشاچيان هم با آنها اظهار حمايت و همراهى كردند).
آقاى آقا سيد عبدالله- هم اظهار كردند كه مجلس بطورى كه لازم است در موضوع قتل اين سيد همراهى نكرده ومسامحه نموده است و يقيناً در آخرت مشغول خون سيد است. (بعضى از وكلاء اظهار كردند كه هر چه رأى است اظهار فرمائيد تا اقدام شود).
آقاى آقا سيد عبدالله- بايد از طرف مجلس وكيل قاتل احضار شده و در اين موضوع گفتگو شود و قرار از اين امر داده و قطع عمل شود والا با انتظار اينكه طرف حاضر شود يا اينكه ديه قتل بوارث مقتول بدهد نتيجه حاصل نخواهد شد و بهمين طور كه تاكنون بمسامحه گذشته خواهد گذشت بالاخره شرحى بهمين مضمون بصدارت عظمى نوشته شد.
</section>
<section type="session" number="13">
جلسه: 13
مذاكرات دارالشوراى ملى پنجشنبه بيست وششم شوال‏
آسيد حسين بروجردى- اعضاء كميسيون عدليه كه معين شده اند بايد براى تعيين اعضاء كميسيون ترتيب ماليه اخذ رأى نمود.
ديگر اينكه هفته سه روز كه براى تشكيل كميسيون ماليه گفته اند كم است زيرا كه تا اول سال وقتى باقى نمانده و بايد بودجه اصلاح شود.
آميرزا محسن- اعضاء كميسيون را بايد معين نمود ليكن هر روز اعضا نميتوانند در اين مبحث گفتگو نمايند مباحث وكارهاى ديگر هم در پيش است.
رئيس- فعلا اين مسئله تا اين اندازه لايق مذاكره نيست زيرا كار كردن و نكردن منوط بوجود و عدم كار است در صورتيكه از دوائر دولت ارجاع كار شود هفته اى شش روز يا هفت روز هم لازم باشد بايد كار كرد و اگر نشود همين وقت كافى است.
آسيد حسين- بايد بودجه مطالبه شود ومشغول آن شوند.
رئيس- بنا شده است از طرف وزارت ماليه حاضر شوندو حاضر شدن مطالبه نميخواهد.
حاج سيد نصرالله- پس از اينكه وزراء اظهار اتفاق با مجلس ميكنند و خود را همراه و همدست قلم ميدهند ديگر چرا اعضاء مجلس آنها را جزء اضداد قلمداد مينمايند، امروز بايد اتحاد و همراهى نمود آنها براى پيشرفت اينكار بخوبى حاضرند و بزرگترين فايده اين مجلس را تسويه و تصفيه عمل ماليه ميدانند.
آقاى سيد عبدالله- برتمام افراد مجلس وغيره هم معلوم باشد كه مردم براى اقامه وتأسيس اين مجلس جان دادند و سرها بر كف نهادند كه مسلمانان در امنيت و رفاه باشند در ابتداء امر عده دشمنان مجلس زياد بود و حالا بحمدالله تعالى خيلى كم شده از عده قليل و از قوه عليلند لكن با وجود اين باز اين رفقا گاهى كه فرصت بدست بياورند نمكى در آش ميريزند وكلاى مجلس ما هم بحمدالله تعالى همه اشخاص صحيح كاركن كاردان و بى غرض هستند و تاكنون از اين مجلس كلمات بد و ناشايسته نسبت بشاهزادگان واولياء دولت گفته نشده پس اين نسبت هاى ناشايسته كه بمجلس ميدهند ناشى از خائنين و مفسدنى است بلى مجلس ميگويد چرا فلانجا را چاپيدند و چرا درفلان ايالت ظلم كردند وچرا مرتكب فلان كار خلاف قانون وناشابيسته شدند اين مذاكرات ربطى باشخاص معين ندارد، معلوم است اعمال قبيحه بايد گفته ومؤاحذه شود غرض از انعقاد مجلس هم همين است و البته اعضاى اين مجلس خوب ميدانند كه اين مجلس وسيله اتحاد دولت وملت است و بعد از انعقاد اين مجلس مباينت مابين ملت ودولت بكلى برداشته شده است و هر كدام خيرخواه يكديگر هستند. (سپس خطاب به حاضر اظهار داشتند) اگر شنيده ايد كه اعضاى مجلس نسبت بكسى كلمه بدى گفته باشند بگوئيد (تمام جواب دادند تاكنون بانسبه بشخص معين در مجلس سوء نسبتى داده نشده است)
حاج سيد نصرالله- وكلا آلات اجراء مقاصد و مطالبند نبايد قلوب افراد ملت از ايشان رنجيده تكليف آنها اظهار حسن و قبح است نظر بشخص ندارند ماداميكه هيئت دولت و ملت بالنسبه بيكديگر ضديت دارند هيچكار پيشرفت نخواهد كرد چنانچه در خصوص خطابه اى كه چندى قبل در مجلس خوانده شد چه ها نزد حضرت والا شعاع السلطنه مذاكره كرده بودند كه ايشانرا بشبهه انداخته بودند لكن پس از آنكه نزد خودشان قرائت شد بتحسين و تمجيد فرمودند معلوم است اينگونه افسادات از وسائط و روابط است.
آميرزا ابوالحسن خان- هر گاه يكى از وكلا بگويد كه در فارس يا خراسان اينطور تعدى و ظلم شده يا اينطور قتل و غارت كرده اند آيا اظهار اين شكايت بشخص حاكم بر ميخورد يا نه؟ (جواب دادند اينگونه مطالب بايد گفته شود و ربطى به برخوردن بكسى ندارد) اگر مؤسسين بانك بگويند كسانى كه سالهاست مبالغى مال دولت و ملت را حيف و ميل و ذخيره كرده اند چرا امروز براى همراهى با بانك ملى حاضر نيستند آيا اين اظهار بكسى برميخورد يا نه؟ (جواب دادند: خير) اينگونه مطالب بايد گفته شود.
رئيس- غرض از انعقاد مجلس اظهار مفاسد واصلاح امور است اگر در ضمن اظهار شكايت از كسى شد نبايد باعث رنجش بشود زيرا كه در اينگونه اظهارات غرض شخصى در بين بنيست و منظور اصل عمل است.
مواد قرارنامه بانك ملى را قرائت نموده و در هر فصل از فصول آن از وكلا رأى خواسته شد ودر بعضى از فصول آن كه قدرى لازم بتوضيح بود گفتگو نموده اصلاح و تصويب گرديد.
در فصل اولى كه نوشته شده بود كه تمام اهالى ايران ميتوانند در اين بانك شركت كنند براى اينكه رعاياى خارجه از اين عنوان مستثنى شوند فقط تبعه بجاى لفظ اهالى گذاشته شد.
فصل دوم كه مشتمل بر اين بود كه تمام واردات دولت بايد در اين بانك وارد شده و وزير خزانه بحواله دولت از بانك دريافت نموده بخرج و مصارف دولت براسند بجاى لفظ وزير خزانه وزير ماليه نوشته شد.
حاج محمد اسمعيل- گفتند كه وزارت ماليه براى كليه جمع و خرج ماليات است نه خزانه و تحويلدارى. گفتند پس بايد خزانه دار نوشته شود.
پس از قرائت فصل سوم كه مشتمل بود بر اينكه رئيس بانك معاملات و رهن املاك و قرض و استقراض از داخله و خارجه را بميزان شرع مطهر تشكيل و اداره ميكند.
آميرزا ابوالحسن خان- بايد عنوان رهن و معاملات و ترتيب قرض واستقراض هر يك مستقل و جداگانه باشد سايرين تصديق نمودند و بهمين ترتيب مقررشد.
در خصوص فصل چهارم كه مشتمل بر اين بود كه پس از انقضاء مدت امتياز بانك شاهنشاهى امتياز آن متعلق باين بانك باشد.
آميرزا ابوالحسن خان- بايد مدت امتياز بانك شاهنشاهى و دقت انقضاء آن معلوم باشد تا امتياز آن تجديد نشود.
در خصوص فصل پنجم كه مشتمل بود بر اينكه بانك ملى در اخذ امتياز خطوط شوسه و آهن با رعايت شروط متساويه از سايرين احق است.
صديق حضرت- بايد قسمى نوشته شود كه كليه امتيازات بخارجه داده نشود والا مجمل است.
آميرزا ابوالحسن- در صورتيكه موافق صلاح مملكت باشد و مجلس تصويب كند چه ضرر خواهد داشت در جواب اظهار شد كه با ملاحظه صلاح مملكت و تصويب مجلس ضررى ندارد.
در باب فصل ششم كه مشتمل بود بر اينكه در امتياز استخراج معادن طلا و نقره با ملاحظه شروط متساويه بانك ملى مقدم بر سايرين است.
جواب دادند در صورتيكه كسى كشف معدنى نمايد جهت ندارد بانك در اخل امتياز آن بر شخص كاشف مقدم باشد واين مسئله باعث تعطيل امر انكشاف معادن است و هيچكس متصدى و متحمل زحمت و مصارف كشف معدنى كه ديگر منافع آنرا جلب خواهند نمود نخواهد شد.
حاجى معين التجار- اين اجازه و امتياز امروز داده ميشود و بعد از اين هر كس ميخواهد امتيازى بگيرد بانك مقدم است.
آقا ميرزا طاهر- چه ضرر دارد كاشف معدن مقدم بر بانك باشد.
صديق حضرت- مخارج انكشاف را بانك بشخص كاشف بدهد و حق تقدم داشته باشد. صدى ده از منافع هم براى حقوق دولت كم است.
حاج معين التجار- شايد بانك متحمل مخارجى شود و نفعى از آن حاصل نشود در اينصورت بايد طورى باشد كه لااقل ملت اميد نفعى داشته و راغب باين كار باشند.
رئيس- صدى ده حقوق دولت خوبست و در ساير ممالك هم ترتيب همين طور است و از تمام معادن حقوق دولت همين مقدار گرفته ميشود ليكن اين امتياز طورى باشد كه سد طريق سايرين در كشف معادن نشود و استخراج آن منحصر ببانك نباشد.
حاج معين التجار- بانك بايد جهت رجحان بر سايرين داشته باشد يا نه.
صديق حضرت- همان تقدم در صورت تساوى شروط رجحان بانك است بر سايرين.
حاج امين دارالضرب- در نظامنامه بانك شرط خواهد شد كه هر كس معدنى را كشف نمايد بانك او را در آن معدن شريك مينمايد.
رئيس- اينگونه امور بنظر ميآيد كه فايده دارد ليكن بانك نميتواند اين امر را در يك مملكت اداره كند زيرا هر كس انكشاف معدنى كرد بمحض اينكه بانك او را شريك كرد اظهار كشف خود را نخواهد كرد و هميشه معادن غير مكشوف خواهد ماند.
آقاى آقا ميرزا سيد محمد- اولا از قرار مذكور بعضى از وكلاى مجلس با خائنين دوستى و ارتباط دارند لازم است اين امر را ترك كنند والا بالاخره آشكار شده مورد بدنامى وافتضاح آنها خواهد بوده ثانيا هر يك از وكلا كه بتمام قوى حاضر در رسيدگى و اقدام بامور مجلس نيستند براى آنها بهتر اينست كه استعفا كنند ثالثا براى اينكه اين پولى كه از بانك بافواج داده ميشود مثل ساير وجوه و حقوق سابقه آنها حيف وميل شود خوب است خود اجزاء بانك در دادن آن نظر و اصلاح حضور داشته باشند.
</section>
<section type="session" number="14">
جلسه: 14
مذاكرات شنبه بيست و هشتم شهر شوال المكرم‏
حاجى سيد ابراهيم- مسئله گوشت را بايد ترتيبى داد خيلى مغشوش است حال كه چاركى بيست و شش شاهى ميفروشند چند روز ديگر گوشت پيدا نخواهد شد.
جواب دادند كه مسئله گوشت با حكومت است كسى قبول نكرده ربطى به مجلس ندارد.
رئيس- بايد كسى حاضر بشودو قبول اين مطلب را بنمايد تا ترتيبى براى آن معين شود. پس همان مطلب قرارنامه بانك كه موضوع مذاكره بود خوب است باتمام برسد.
حاجى سيد نصرالله- مدت امتياز بانك شاهنشاهى خوب بود معين ميشد.
رئيس- مطلبى نيست معلوم خواهد شد ولى استكشاف واستخراج معدن كه اختصاص ببانك داده شده بود خوبست طورى بشود كه نفع عمومى پيدا كند.
آقا سيد محمد مجتهد- اول ترتيب داخلى مجلس را منظم نماييد تا صحبت ها و نطقها بترتيب و نظم باشد و منبرى معين كنيد هر كس نطق ميكند در بالاى منبر نطق كند كه هر كس بشنود و بفهمد گفتگوهاى مجلس حال در همه جا از داخله وخارجه مطرح انظار و مذاكره است.
حاجى سيد نصرالله- بايد طورى باشد كه آزادى در نطق باشد تا هر كس هر چه ميداند با استدلال بگويد البته هر مطلبى را منكر و مخالفى است اگر كسى حرفى بزند كه بنظر اوليه منافى باشد مخالف مجلس وملت قلمداد ميشود واين مطلب موجب سلب امنيت واطمينان است پس بايد آزدى باشد كه مطلب گفته شده بخوبى تشريح و توضيح شود.
بعد امتياز بانك ملى را قرائت نمودند
در فصل اول در عنوان دخول يا خروج تبعه خارجه.
اسدالله ميرزا- آيا تبعه خارجه مثل قفقاز نميتوانند شركت كنند.
محقق الدوله- خير مقيد بتابعيت دولت ايرانست.
حاجى سيد نصرالله- هر گاه طورى باشد كه موجب استيلاء خارجه نباشد چه ضرر دارد.
ميرزا ابوالحسن خان- در صورتيكه تبعه خارجه در ايران محكوم بمحكمه دولت ايران باشد خوبست والا ضرر دارد.
 (بعضى گفتند بانك براى ازدياد ثروت و توسعه تجارت ملت است چنانكه گفته شد اگر بمقدار عشرى از سهام بانك بمسلمانان خارج داده شود آنوقت عشر منافع بانك در خارجه ميرود و اين منافى با تشكيل بانك است)
حاجى محمد اسمعيل- مسلمانان قفقاز در عالم اسلاميت و همدينى ميخواهند با ما همراهى و مساعدت كنند چرا قبول نكنيم و يك مقدارى آنها را شركت ندهيم.
رئيس- خيلى خوبست هر گاه تبعيت در محاكمات داشته باشند مثل ساير ممالك كه محكوم بحكم داخلى آن مملكت هستند.
حاج محمد اسمعيل آقا- قبلا تبعيت در حكم لازم نيست قراردادى ميكنيم كه موجب زحمت بعد نباشد.
ميرزابوالحسن خان- آنوقت يك عشر بمسلمانان قفقاز و يك عشر بمسلمانان عثمانى و عشرى بمسلمانان هند و كذا به همه اينها بايد حق شركت بدهيد و اين اسباب زحمت خواهد شد.
حاج محمد اسمعيل آقا- يك عشر براى تمام مسلمانان ممالك خارجه كافى است هر گاه شرايط و قراردادى با آنها مقرر شد چه بهتر و هر گاه نشد همين نحو شركت داشته باشند.
صديق حضرت- ميدانيد كه اغلب دول از اين راه كه رعايا و تبعه ايشان حق شركت در آن مملكت پيدا كردند بهانه گرفته پاى دخالت و دست تصرف در آن مملكت پيدا كردند شركت خارجه هيچ صلاح ملت نيست.
حاجى معين التجار- هر گاه سفرا راضى شوند كه محاكمات با قرارداد مخصوص با خود بانك باشد ضرر ندارد (گفتند اينصورت عيبى ندارد) در فصل دوم گفتگو در حواله خزانه شد كه اين حواله دهنده كيست اگر وزير خزانه است كه نداريم اگر وزير ماليه است پس بايد باين اسم نوشته شود.
رئيس- وزير خزانه معمول نيست و نداريم واين بانك حالا حكم خزانه را پيدا خواهد كرد پس بايد همان بحواله وزير ماليه باشد.
سعدالدوله- در همه ممالك اداره خزانه عليحده است حواله برئيس خزانه ميشود بايد وزير ماليه امضا كند چيزى كه هست رئيس خزانه هيچوقت مسئوليت ندارد مسئول وزير ماليه است. بايد اسم او نوشته شود.
محقق الدوله- معلوم ميشود كه در لفظ خزانه غرضى ملحوظ بود ه كه اينطور نوشتند و از روى ترتيبى بايد باشد.
سعدالدوله- بلى ترتيب ادارات بطور ديگر داده خواهد شد و ترتيبش هم رجوع بمن شد كه دستور آنها نوشته شود از روى همان ترتيب در اين موضع بايد وزير ماليه نوشته شود.
 (در فصل سوم كه بانك ملى معاملات زراعتى و رهن املاك و قرض واستقراض را بطور شرعى اداره نمايد).
سعدالدوله- چون اين بانك موسوم ببانك ملى است بايد مثل ساير بانكهاى ملى باشد كه معاملات آن فقط بطلا و نقره است رهن و معاملات ديگر را هر يك بانك عليحده است نبايد اين بانك سد راه توسعه تجارت و ترقى ملت باشد. سايرين هم حق دارند بلى امروز آن بانكها موجود نيست ولى بعد از اين خواهد دائر شد پس نبايد تمامى اين معاملات اختصاص باين بانك داشته باشد.
حاجى معين التجار- چون فعلا بانك ديگرى نيست اين بانك ميتواند كه متصدى اين معاملات شود نه اينكه بانك ديگر يا كسان ديگر نميتوانند معاملات رهنى يا زراعتى يا غير ذلك نمايند بطور امتياز نيست بعنوان اجازه است.
رئيس- در اينجارعايت نكته لازم است و آن اينست كه معين كنند چه مقدار از سهام بانك در فلان معامله صرف ميشود چون اين بانك شعبات پيدا ميكند براى اينكه ضرر بشعبه هاى ديگر وارد نيايد اين تعيين لازم است.
ثقه السلطنه- بايد يك ترتيبى براى بروات معين بشود كه تكليف مردم معلوم باشد.
سعدالدوله- چه ترتيبى بهتر از اينست كه هيچ برات صادر نشود و مواجب شما را بموجب فرمان حواله بانك كرده سه ماه به سه ماه بشما بپردازند.
در فصل ششم كه مشتمل بر امتياز معادن بود (غير از طلا ونقره و جواهرات)
سعدالدوله- هرگاه يكى از گماشتگان بانك ملى معدن طلائى در جائى كشف كرد تكليف او چيست آيا همين نحو او را مستور بگذارد كه مال دولت است پس بايد طورى باشد كه آن مستكشف بتواند بدولت اطلاع بدهد و قراردادى دولت مقرر كند تا آن معين غير مكشوف نماند.
رئيس- در اين فصل دو عيب است يكى استثمار طلا و نقره و جواهرات، ديگرى اختصاص آنرا ببانك چون مؤسسين همه جا نيستند كه استكشاف معادن كنند ولى افراد ملت همه جا هستند پس بايد براى آنها هم حق استكشاف واستخراج باشد (بعد ازمذاكره اجماع بر اين شد كه معدن طلا ونقره و جواهرات را هم بانك ملى حق استكشاف و استخراج دارد) ولى بقرار داد عليحده بعضى گفتند كه اگر اين معادن در ملك كسى باشد چطور است‏
 (جواب داده شد كه ملك اوست).
سعدالدوله- معلوم است كه معدن حق و ملك صاحب ملك است ولى بعد از استخراج و كار گرفتن دولت را حقى هست كه از او ميگيرد ولى موضع مذاكره املاك موات و املاك دولتيست نه ملك خاص.
در فصل هفتم كه امتياز غواص از براى مرواريد يا بانك ملى معين شده بعضى گفتند كه بايد مقيد باشد كه خارجه غواصى نكند جواب داده شد كه ما ميخواهيم كه بمعدلت رفتار كنيم و محكمه ها داشته باشيم و بايد پول خارجه را وارد مملكت خود نمائيم تا صاحب صنايع و تجارت شويم اين چيزها موجب ضرر نيست.
آقاسيد محمد مجتهد- ترتيب انتخاب وكلاء باقيمانده وانتخاب وكلاء ساير ولايات آخر چه شد.
رئيس- اعلانى نوشته شد كه چاپ شود براى ملاكين و فلاحين تا حاضر شده انتخاب شوند.
آقاى آقا سيد محمد مجتهد- بايد از جانب مجلس چند نفر را معين كرده بفرستند در ساير ولايات تا انتخاب وكلاء را مرتب دارند.
سعدالدوله- يكى از جهات تأخير وكلاء عدم رغبت حكام است بانتخاب و ديگر اينكه آنها صاحب مشاغلند و بعضى وسعت معاش ندارند لذا منتظرند كه از جانب مجلس خبرى برسد كه مخارج آمدن و توقف چقدر است بايد اين مطلب معين و اطلاع داده شود.
محقق الدوله- در نظامنامه انتخابيه معين شده كه خرج وكلاء بتصويب مجلس بايد باشد.
سعدالدوله- در همان نظامنامه هست كه تا وكلاء ساير ولايات نيامدند وكلاء دارالخلافه و حاضرين ميتوانند مشغول كار باشند اين هم كاريست مذاكره شود (قرار شد در مجلس ديگر مذاكره شده ترتيبى معين شود).
</section>
<section type="session" number="15">
جلسه: 15
مذاكرات دارالشوراى ملى يكشنبه 29 شهرشوال المكرم.
آقاميرزا محمود كتابفروش- خوبست كه از براى انتخاب وكلاى ولايات از طرف حجج اسلام و از جانب مجلس تلگراف مخابره كرده واطلاع داده شود و چند نفر مأمور هم از طرف مجلس بتلگرافخانه فرستاده شود تا انتخاب آنها زودتر صورت پذيرد ومعلوم ميشود كه تلگرافات را نميرسانند هيجدهم رمضان از طرف صدارت براى انتخاب وكلا تلگراف شده و هنوز نرسيده است.
رئيس- گفتگويى در اين باب شده كه ازطرف مجلس مأمور فرستاده شود در صورت لزوم البته ترتيبى داده ميشود.
آقاميرزا ابوالحسن خان- وكلاء باقى مانده تهران خوبست منتخب شوند.
صديق حضرت- بحكومت اطلاع داده شده قدرى تأمل لازم است كه از ايشان خبرى برسد.
آقا سيد حسين بروجردى- مخارج وكلا را مجلس تعيين كند تا بآنها اطلاع بدهند چون منتظر اين مطلب هستند.
اميرزا ابوالحسن خان- اول بايد اصلاح بودجه بشود بعد تعيين مواجب و مخارج وكلا هنوز از براى دولت كارى نكرده مبلغى مواجب و مخارج فوق العاده مقرر داشتن حسنى ندارد.
آقا سيد حسين بروجردى- حال انتخاب وكلا را شروع مينامييد يا اصلاح بودجه را هر دو اينها لازم است.
رئيس- اما در باب وكلا اگر صاحب تمول هستند كه چه ضرر دارد يك مدتى از كيسه صرف نموده اين خدمت را بملت بكنند تا ترتيبات معلوم شود و آنكسانيكه چيزى ندارند عقيده من اينست كه براى آنها چيزى معين شود منوط بر اين است كه در مجلس ديگر گفتگو شده بصدارت نوشته تا مرتب و مقرر شود.
حاجى محمد اسمعيل- اعلانى از طرف وزارت پست منتشر شده كه محتوى است بر اينكه بعدها از محمولات ضمانتى پستى تومانى 3 شاهى گرفته ميشود و تمام خطوط تمبرى و ساير چيزها كه در اين اداره نوشته ميشود بخط خارجه است كه كسى نفهمد بايد معلوم شود كه آخر بچه قاعده تومانى 3 شاهى ميگيرند و چرا بخط فارسى نمينويسند تا هر كس بخواند و بداند.
آقا سيد محمد مجتهد- در بابت خطوط كه نوشته ميشود در ادارات طورى بكنند كه بخط ايرانى باشد.
رئيس- آن كارهايى كه طرف آن خارجه است بايد بدو خط باشد ولى كاريكه راجع بآنها نيست جهت ندارد با خط خارجه باشد.
سعدالدوله- مسئله خط و زبان در فرنگستان خيلى اهميت دارد ناپلئون گفت من فتوحات خيلى كردم ولى افتخارم باين است كه خط و زبان فرانسه را در تمام ممالك عموميت دادم و رد بوهم هر چه كرد چكها راضى نشدند بتعلم زبان فرانسه واينجا افتخار ميكنند كه بخط و زبان آنها خود را معرفى كنند چرا مليت را از دست ميدهيد براى خط و زبان ملى در ممالك خارجه خونها ريخته ميشود و اينجا براى افتخاربالاى دكانها و درب خانها بخط فرانسه مينويسند و بايد ديد كه يان اعلانزا از براى چه كردند بايد اين مطلب اولا رجوع بمجلس شود و مجلس تصويب كند پس فايده اين مجلس چيست اگرما نگوئيم پس چرا در اينجا حاضر ميشويم.
حسنعلى خان- اطلاع دارم كه بلژيكى ها را در اداره پست و غيره تجديد كنترات كرده و ميكنند اسامى بعضى را هم ميدانم كه در مجلس بعد خواهم گفت پس لازم است كه قانونى باشد تا نتوانند اين كارها را بدون تصويب مجلس بكنند.
سعدالدوله- بايد قرار صحيح در اين كارها داد من متحيرم نميدانم كه چه ميخواهيم بكنيم آخر چرا بايد دفترها بخط خارجه باشد كه حساب بخوبى رسيدگى نشود شما ببينيد آنكسيكه من او را مثلا بصد تومان اجير كرده بودم و آوردم چرا حال باو ده هزار تومان مواجب ميدهند خدا شاهد است كه نه از راه غرض باشد آنچه تكليف من است ميگويم طاقت تحمل و صبر ندارم چرا اين جوانان ما كه در اينجا و در خارجه زحمتها كشيدند و تحصيل كردند بيكار باشند اگر مرا تهديد كردند كه نگويم مرا حبس كنند. تهديد نمايند. تعذير كنند ميگويم و هرگاه مرا بكشند از هر قطره خونم صد هزار سعدالدوله توليد خواهد شد.
اول كار اينست كه بايد اين متعلمين قابل را در ادارات دولتى مشغول بشغلى كرد كه بهتر از تشكيل 100 باب مدرسه است براى ترويج علم و رجحانى از براى خارجه بر آنها نيست پس چرا اينها اينطور معطل اين كار باشند معنى خيرخواهى ملت و همراهى آن پس چيست.
صديق حضرت- مدت مباشر ضرابخانه و رئيس صندوق تجديد شده.
سعدالدوله- مباشر ضرابخانه براى چيست. چه ميكند هيچ لازم نيست البته بايد ترتيبى در اينباب داده شود كه بدون تصويب مجلس تجديد نشود.
رئيس- متعرضين و منافقين وجود اختلاف كلمه بين دولت وملت را در ميان مردم عوام منتشر كرده اند بايد طورى كرد كه اين شبهات از انظار مردم رفع شده دولت و ملت را يكى بدانند مثلا هنوز حضرت اقدس وليعهد نيامده اظهار ميدارند كه ضد مجلس است و مجلس منافى با قانون دولت است و حال اينكه آن رقعه كه بآقاى آقا سيد عبدالله نوشته بودند حاضر است كه چه اندازه اظهار همراهى كردند (در اين موقع دستخط ولايت عهد قرائت شد.)
جناب مستطاب شريعتمدار حجه الاسلام آقا سيد عبدالله مجتهد سلمه الله تعالى.
بعد از استعلام از سلامت مزاج شريف زحمت ميدهم از قرارى كه شنيدم از تبريزكاغذى بجناب عالى نوشته اند كه وليعهد مخالف با عقايد ملت است و مجلس را كه بندگان اعليحضرت همايونى ارواحنا فداه داده است وليعهد قبول ندارد. اولا بذات مقدس پروردگار قسم است كه اين مطلب بكلى خلاف و بى اصل است و من از خدا ميخواهم كه انشاء الله ايندولت و ملت ترقى كرده و رفع اين مذلتها شود ثانيا بسر جدت قسم اگر آدمى بعتبات فرستاده باشم، تصور نماييد اگر من آدم بعتبات فرستاده باشم در پرده نخواهد ماند و آشكار خواهد شد براى چه و چرا بايد من مخالف اين عقيده و منكر آبادى مملكت باشم. ثالثا از شخص شما تعجب دارم چرا يان خيال واين تصور را نسبت بمن نموده ايد و چرا اين كاغذ را باور كرده ايد مگر خودتان آن اشخاص مغرض را نميدانيد اين سهل است هزار از اين اقدامات در عليه من مينمايند شما چرا بايد باور كنيد و خواهش دارم سايرين را هم خودتان اطلاع بدهيد كه بدانند. اين تهمت است و منتظر جواب اين كاغذ هستم، زياده زحمت ندارم.
پس از قرائت صداى زنده باد وليعهد از تمام حضار بلند وهمه با مسرت قلب و خورسندى خاطر سلامت و سعادت وجود حضرت اقدس را از خدا خواستند.
سعدالدوله- در اينصورت با اين دستخط وليعهد و دستخط شاه و دستخط ديگرى كه از وليعهد هست بايد انها را مصحح و مصوب به نطام نامه دانسته بدون تأمل و مسامحه مشغول بكار شد چه هر يك حجتى است تمام كه جاى كلام نيست و بايد اين سه فقره را اصلاح كرد اولا حكايت كنترات بلژيكى ها بايد طورى شود كه بدون تصويب مجلس تجديد نشود ثانيا مسئله جوانان قابل كاردان كه اينها را بايد در دوائر دولتى بشغلى وادار كرد مثل پست خانه و تلگرافخانه و غيره ثالثا در باب اعلان وزارت پست بايد تحقيق گردد كه چرا بدون تصويب مجلس اين كار را نمودند و ديگر اينكه كليه نبايد كارهاى دولتى بمقاطعه باشد اين مسئله معنى ندارد مگر اينكه بگوييم از آن شخص مباشر اطمينان نيست در اينصورت دولت هر كس را خائن ميداند باو كار رجوع نفرمايد و هر كس خيانتى كرد موافق نظامنامه آتيه باو كارى رجوع نشود، مقاطعه چرا يقين بدانيد كه اين گفتگوها از راه غرض بكسى نيست محض خيرخواهى دولت و ملت است و تكليف شخص خود ميدانم كه بگويم مثلا در زمان امين الدوله مرحوم پستخانه چهل هزار تومان عايدى داشت و حال ميگويند هيچ ندارد.
رئيس- از پيش هشتاد هزار تومان مواجب بگير داشت و عايدى هم بدولت ميرساند حال دويست و شصت هزار تومان مواجب بگير دارد فاضل ندارد بلكه ميگويند باقى دارد.
سعدالدوله- پست يزد در سابق پنج روز ميآمد و حال در زمستان پانزده روزه ميآيد و چه ناامنى ها و بى ترتيبى ها كه در پست است (قدرى ازآنها را شرح دادند)
صديق حضرت- بعضى از حضرات تجار مال التجاره وارد ميكنند از صدر اعظم حكم و يا از شاه دستخط معافى آنرا صادر مينمايند و گمرك نميدهند اين ضرر دولت است بايد بصدارات نوشت كه اينگونه احكام را باين اشخاص ندهند (سعدالدوله رو كرد كه طرف اين خطاب بايد من باشم)
صديق حضرت- خير مقصود دو كشتى است كه در خليج فارس وارد كردند.
حاجى معين التجار- چه ضرر دارد كه دولت معاف كند يك اداره را مثل اداره تلگرافخانه و معدن نفت وغيره را از گمرك در خصورتيكه نفع آن باز راجع بملت ميشود.
حاجى محمد اسمعيل- اين دو جهازى كه وارد شده بموجب دستخط شاهست و خدمت بملت است گمرك آن اگر چه عايد ملت ميشد ولى بكيسه غير هم ميرفت اما فوائد اين راجع بملت است و ضررى ندارد.
صديق حضرت- پس بايد بهر كس دستخط معافى داد نه بيكى دون ديگرى.
رئيس- اين گمرك دو جهاز را فرضاً دوهزار تومان ملت بصاحب جهاز بخشيده باز هم برميگردد بكيسه ملت داخل ميشود ضررى ندارد.
امتيازنامه بانك ملى مجددا خوانده شد.
سعدالدوله- در فروختن اسهام بانك با ترتيب و شرطى كه در باب تبعيت آنها در محاكمات بنا شده معين شود ضررى ندارد لكن ضررى كه دارد اينست كه با ثروتى كه آنها دارند ميتوانند سهام زياد خريدارى كنند. و هر گاه در موضوعى مذاكره و ترتيب فرعه بميان بيايد مطابق سهام اكثريت با آنها خواهد شد.
رئيس- ممكن است اين امر را بقيدى مخصوص تصحيح و رفع نمود و بيك مقدار سهام بآنها فروخت كه اتفاق اكثريت آراء بطرف آنها ممكن نباشد ولى بايد كليه مداخله قونسولها از شركت مقطوع بشاد.
اسدالله ميرزا- در باب امتياز بانك بايد مدت معين باشد.
جواب داده شد كه دولت و ملت يكى است تعيين مدت لازم نيست.
آقا سيد حسن تقى زاده- فايده ذكر معاملات زراعتى و رهنى چيست اگر ذكر نميشد آيا دولت مانع بود از اين معامله جواب گفتند محض اجازه و رخصت است كه فردا دولت نگويد عمل بانك منحصر در معاملات با دولت است.
آميرزا محسن- مؤسسين منحصر بحاضرين است يا بعدها هر كسى شركت كند داخل مؤسسين است.
سعدالدوله- در اين باب بايد مجلس كرد و تمام مؤسسين حاضر شوند تا قرارى داده شود كه مؤسسين معلوم باشند واين قرارنامه هم بايد چاپ شود.
حاجى معين التجار- مؤسسين آنانى هستند كه قبل از افتتاح شركت كردند بعد از افتتاح داخل مؤسسين نيستند.
مشهدى باقر- قبوضات مواجب مردم را بانك حالا قبول ميكند يا نه؟
حاجى محمد اسمعيل- بعد از قرارداد و مذاكره با صدارت و فراهم شدن پول قرارى در اين كار داده خواهد شد.
امروز لايحه از انجمن تبريز راجع بجواب كاغذى بود كه از طرف مجلس در جواب لايحه انجمن نوشته شده بود بمجلس رسيده قرائت شد.
اولا در اين لايحه فرستادن آن لايحه را كه متضمن خواهش عزل و تجديد حكومت بوده از انجمن تبريز به مجلس منكر شده بودند كه لوايح انجمن بملامات مخصوصه و رموز خاص موشح است و تا اساس مجلس و ترتيب آن محكم و منظم نشود اينگونه لوايح از انجمن فرستاده نخواهد شد.
ثانيا از تأسيس بانك اظهار خشنودى و مسرت و تشكر نموده و اظهار كرده بودند كه تأخير در اظهار همراهى و معاضدت تاكنون بملاحظه حركت موكب وليعهدى بود.
تلگرافى هم از استرآباد بعنوان صدارت عظمى راجع بعمل انتخاب مخابره نموده و اعلام كرده بودند كه انجمن انتخاب تشكيل شد و همين چند روزه وكلا انتخاب و روانه ميشوند.
 (تلگراف مزبور قرائت شد)
</section>
<section type="session" number="16">
جلسه: 16
مذاكرات دارالشوراى ملى سه شنبه دوم شهر ذى قعده الحرام بعد از انعقاد.
صورت تلگرافى از بار فروش بآقاى حاجى شيخ فضل الله مجتهد مخابره شده بود قرائت شد.
حضور مبارك حضرت مستطاب قبله الامام آقاى حجه الاسلام آقاى حاجى شيخ فضل الله مجتهد مدظله امروز عموم طبقات خلق بارفروش از علما و اعيان و تجار واصناف و ملاكين قريب سه هزار نفر دو نفر منتخبين خودشانرا كه جنابان آقا محمد حسين خان و آقا محمد على آقاى ناجر باشند حركت داده بعد از مراجعت عموما بتلگراف خانه آمده دعا گوئى و تشكر نموده اطلاعا عرض شد (دعاگو علامه).
آقا ميرزا محمود اصفهانى- امر انتخاب خراسان معوق است خوبست از طرف مجلس چيزى نوشته انجام انتخاب وكلاى آن صفحات را بخواهند.
سيد حسين- از بروجرد نوشته اند كه نه از كيفيت انتخاب و نه از مجلس و نه از تلگرافاتيكه در اينباب مخابره شده بهيچوجه اطلاع نداشته و نداريم و اين بيچاره ها اين همه نظاماتيكه كرده اند نه از صدارت و نه از حجج اسلام و نه از مجلس هيچ جواب دلجوئى و رفع ظلم نشنيدند آخر اينها مسلمانند بايد رسيدگى بعرايض آنها كرد فعلا براى انتخاب وكلا اينها دو امنيت لازم دارند يكى براى غارت نكردن و ديگرى براى آزاد بودن در امر انتخاب والى حال در دو فرسخى شهر خيمه و خركاه زده مشغول تهيه و تدارك قتل وغارت است آنچه توانستند از دهات و قرى چاپيدند علاوه حال شهر را ميچابند و هيچكس نيست در مقام بازخواست برآيد و قادر نيستند كه بتوسط پست اطلاع بدهند اين اطلاعات بتوسط قاصد است و تمام تعديات از حكومت است.
آميرزا ابوالحسن خان- حضرت اقدس ولايت عهد تشريف فرما شدند و بعرض بندگان ايشان رسانيده البته احقاق خواهند فرمود.
سيد محمد تقى هراتى- اين امر در اينكه خيلى اهميت دارد شبهه ندارد و عقيده من اينست كه در اينباب عريضه بصدارت عظمى نوشته استدعاى رسيدگى شود.
در اينموقع تلگرافيكه از انجمن خيريه ايرانيان از باكوبه رسيده بود با جوابيكه از طرف مجلس بآنها نوشته بودند كه مخبژابره شود قرائت گرديد.
صورت تلگراف- از بادكوبه بطهران- وكلاى دارالشوراى ملى از شنيدن رد استقراض از خارجه و تأسيس بانك ملى عموم ايرانيان مقيمين بادكوبه نهايت تشكر را دارند آفرين بر همت وغيرت وطن دوستى وملت پرستى و دولت خواهى شما نمايندگان صادق ملت از مساعى جميله و اقدامات خيرخواهانه شما اميدوار چنانيم كه باندك توجه و زمانى ملت فرموده ايرانرا از تعديات بى اندازه و ظلمهاى فاحش گوناگون بعضى از دارندگان القاب بيوقوف و اختيار داران بيعلم فراغت و آسودگى حاصل نموده خاك پاك وطن عزيز كه مأمن و پناهگاه ما ايرانيان و طور امان نجات ما پرشكستان واجساد نياكان ما مظلومين متفرق شدگان درا و مدفون است از نو شاد و آزاد گردد كه قديم ايرانيان جلاى وطن كرده از صميم قلب عرض تبريك نموده و با كمال ادب اظهار مينماييم در راه شما وكلاى ذيحق ملت و پيشرفت مقاصد و افكار عاليه شما كه هيئت ملت و يا ملك اعظم منظور است بجان ومال حاضريم زنده باد شاهنشاه حريت بخش پاينده باد ملت نجيب قديم ايران. (انجمن خيريه ايران بادكوبه).
جواب از طرف مجلس- (بادكوبه انجمن خيريه ايران)
تلگراف تبريك عموم وطن پرستان نجيب باوفا كه مبنى بر ملت پرستى ودولتخواهى و صرف جان و مال بوده عز وصول بخشيد و در مجلس شوراى ملى قرائت گرديد عموم وكلاى محترم از صميم قلب نيكى فطرت و اصالت و ملت خواهى آن انجمن محترم را بر عموم تبريك و تهنيت ميگويند و از اين خيرخواهى برادران عزيز محترم خود نهايت تشكر را مينمايند.
بعد جواب تلگرافى كه سابقا از تفليس بعنوان مجلس مخابره شده بود قرائت شد و لايحه وروديه كه حاجى سيد نصرالله براى تبريك ورود موكب حضرت وليعهدى انشاء داشتند قرائت كردند. بسم الله الرحمن الرحيم. ورود ظفر نمود موكب مسعود را از جانب عموم ملت با نهايت شرف افتخار تبريك خالصانه و نهنيت صادقانه تقديم مينماييم و از اين عواطف خسروانه و عنايات كامله شاهانه كه بيك تحريك انامل فيض شامل مملكت را حيات تازه بخشيد واساس سلطنت را بر بنيان قويم نهاد و قواعد عدل جهانيانى را دراين خانواده مؤيد داشته اين سعادت را موافق مأمول جمهور در دودمان ابد توامان تا دامنه قيامت موصول و مخلد فرمود شكر گذاريم و در برابر اين نعمت جهان قيمت از خداوند جل شانه توفيق ميطلبيم كه بتقديم خدمت و پاس حقوق و نعمت بهره مند شويم و تكميل امر را از يمن همت والانهمت خواستاريم كه اقدامات خالصانه ملت را با نواخت ملاطفت نشانه تلقى فرمايند و بحسن قبول بپذيرند و اتمام احسان پدر تاجدار مهربانرا در رفع موانع و جلب مقتضيات تقويت فرمايند و عرايض دولتخواهانه و متسدعيات صداقت نشانه را مشوب بهوى و غرض تصور نفرمايند كه مقصود جملگى يكى است و منظورى جز خير دولت و ملت در ميان نيست و اهم مستدعيات آنست كه هيچوقت باصغاء اهل دسيسه كه برخلاف صلاح وسوسه ميكنند خاطر انور را مكدر ندارند و همواره در اينگونه اظهارات رأى حقيقت نماى خود را حكم دانند چه نظرى كه صاحب خانه را در صيانت خانه خود در كار است حواشى را نيست كه آنها را غرض ديگر هست و صاحب بيت را مقصودى ديگر امروز مشفق امين و عاقل صديق عاقبت بين كسى است كه دولت وملت را بجهت جامعه اتحاد واتفاق دعوت كند و بجد تمام ماده اختلاف و نفاق را از بين مرتفع سازد نتايج خيريه موافقت را چنان خاطرنشان جانبين كند كه هر يك از آحاد رعايا در مقام تعظيم لواى مهر اعتلاى سلطنت از جان و دل كوشش كنند شرف و عزت خود را تابع ازدياد شوكت و عظمت دولت دانند و عواقت وخيمه مخالفت را آنگونه ظاهر وآشكار نمايند كه هر كدام ضعف و انكسار ديگرى را خوارى و هوان خود پندارند اعدى عدودولت و ملت آنكس است كه مابين اين دو را تفرقه نهد هر يك از آنها را بر ضديت و مباغضت ديگرى تحريض و تشجيع كند البته بر خاطرخطيرحقانيت تخميرپوشيده نيست كسانيكه در اين تمادى اوقات بخبط يا خيانت موافق ميل وارادت خود مملكت را ويران و رعيت را پريشان كرده اند هيچگاه بقصور يا تقصير خود معترف نميشوند و هرگز راضى نخواهند بود كه دير يا زود تجاوزات آنها موقوف و تصرفاتشان محدود شود و از آنجا كه هميشه بملازمت حضور سرافرازند تواند بود كه همه روزه بزبان چاپلوس عرايض خلاف اظهار كنند خود را دولتخواه و ملت را فتنه جو و خودخواه قلم دهند لكن چيزيكه مايه اميدوارى است همين است كه جليل و دقيق امور بر ضمير منبر مخفى و مستور نيست. مراتب دولتخواهى اينگونه مردم از مراجعه بخدمات سابقه معلوم و عرايض امروزه آنها بر خلاصه اعمال گذشته معطوف خواهد بود. مثلا وانمود مينند كه از وضع قانون اساسى واجراى امور از روى قواعد ملى دولت ضعيف و مسلوب الشرف يا ملت جرى و غالب الطرف ميشود رد و قبول اين قول از مقايسه وضع حاليه ايران بردول اساسيه و متمدنه خاصه دولت جوان بخت ژاپون بآسانى ظاهر ميگردد با اينكه امروز بعد از تأمل در جميع وجوه محتمله يافت ميشود كه احياى اين مملكت و تقويت بنيان سلطنت منحصر بوضع اساس صحيح و جذب قلوب عموم ملت است در حقيقت آخر الدوا همين است و هر كس خاطر همايونى را بغير اين طريق متوجه ند دشمن است نه دوست خائن است نه دولتخواه و امين. كدام خيانت از اين بالاتر ميشود ملت ضعيفى كه با همه ضعف و ناتوانى بطيب خاطر حاضر است بضاعت مزجاه خود را نقد كند و رفع حاجت فعلى ولى نعمت خود را متعهد شود كه زياده بر اين مقصاد دولت پايمال اغراض داخله و دستخوش نيات خارجه نگردد لازال دولت را بر تهديد وانداز بلكه بر شكنجه و آزار او ترغيب و تحريض كنند و در اين شكار خانگى خود را جان نثار و خدمتگذار جلوه دهند. الحق اين دشمنان دولت شما ميخواهند اين نام نيكى را كه از اين خانواده بتمام دنيا منتشر گشته‏
و پس از تهنيتى كه از ممالكت معظمه باين دربار معدلت مدار آمده خداى نخواسته بوساوس اغراض و دسائس امراض تضييع كنند واين مشت رعيت غيرتمند باوفا را يكباره از موالى خود مأيوس و نااميد سازند رجاء واثق كافه خلايق آنكه هميشه امور معروضه را با فكر دوربين از خاطر الهام مظاهر بگذارنند، بعد از دقت تمام و ملاحظه صلاح حال و مآل بر طبق آنچه صواب دانند فرمان دهند.
خداوندا تو آگاهى كه ما را چه بودست از شهنشه در تمنا
نكرد جز صلاح ملك و ملت تقاضايى ز شاهنشه رعيت‏
چوشد پربندگان از راه احسان عطا فرمود اين مقصود شايان‏
تو نيزاو را خداوندا شفا بخش بعجز ما نگر او را بما بخش‏
زرنج آزاد فرما جسم و جانش ز خسرو زاده خرم كن روانش‏
قوى كن پشت و بازويش ز فرزند دو چشمش روشن از ديدار دلبند
مبادا ملك ايران را ز شاهان بجز زين خاندان هرگز جنانبان‏
آقاى آقا سيد عبدالله- خيلى اظهار شكايت از اشخاصيكه اوراق مختلفه نوشته و هر يك اوراق خود را باسمى موسوم مينمايند از قبيل شب نامه وغيره نموده واظهار داشتند كه بعداز تشكيل مجلس محترم شوراى ملى كه بنايش بر آزادى افكار و آراست ديگر فايده اين اوراق لاطائل در پرده كه جز اسباب معاندت و مخاصمت و ضديت بين اشخاص بزرگ و محترم چيزى ديگر نيست چيست اگر حرفى و سخنى دارند بنويسند و بياورند در مجلس و با استدلال گفتگو كنند واگر ندارند اين تقنين وافساد و هرزه درائى چه معنى دارد بايد مجلس اين مطلب را از دولت بخواهد كه اين اشخاص مفسد و مغرضين را منع از اين حركات زشت نمايند تا وساوس اين شياطين قلوب جاهلين و سايرين را مشوش و جلب نكند.
بعد لايحه اى از انجمن هواخواهان قرائت شد كه مشتمل بر همين مضامين بود كه از مجلس محترم خواستگار شدند منع و جلوگيرى اشخاص صاحبان اوراق و ژذاتينى را كه اين فرومايه مردمان جز فساد و فتنه جوئى و عناد و بخوئى شغل ديگر ندارند و هميشه در صدد فتنه انگيزى و فراهم كردن اسباب خونريزى شده و بمردمان بزرگ و علما و شاهزادگان و امرا سخن هاى بيهوده و بيجا ميگويند البته حدود اين اشخاص بايد معين شود.
آقا ميرزا ابوالحسن خان- وظيفه مجلس است كه رسيدگى در اين باب نمايد ولى مغرضين و مفسدين هم بايد بدانند كه اينگونه اوراق براى پيشرفت مقصودشان هيچ فايده ندارد و مجلس بااين وسوسه ها دست از وظايف خود نخواهد كشيد وحال كه والاحضرت وليعهدى تشريف آوردند خوبست كه از طرف مجلس مطالبه نظامنامه شود.
صديق حضرت- در تقديم وروديه حضرت وليعهد مجلس چه نحو رأى ميدهد.
رئيس- بايد دانست كه تنها همان لايحه را تقديم داريم يا چند نفر از وكلاء هم همراه باشند.
صديق حضرت- هر گاه چند نفر از وكلاء هم باشند البته مقرون بادب است جناب حاجى سيد نصرالله ه باشند كه خودشان لايحه قرائت نمايند.
در تعيين اشخاص وكلاء مذاكره شد بعضى را راى بر اين بود كه دوازده نفر بروند وعده را رأى بر اين شد كه شش نفر بروند.
حسنعلى خان- مطابق ترتيب طبقات شش نفر باشند (اسامى اشخاص ذيل را نوشتند).
آميرزامحسن، حاجى سيد نصرالله، وثوق الدوله، سعدالدوله، اسدالله ميرزا، حاجى امين الضرب.
بعضى گتند كه بايد اين شش نفر از طبقات شش گانه باشند از هر طبقه يكنفر بعد صورتى ديگر به ترتيب ذيل نوشتند.
آميرزا محسن، حاجى سيد نصرالله، اسدالله ميرزا، وثوق الدوله، ميرزا سيد ولى الله خان، معظم الملك، از براى صورت اوليه و با هيئت ثانويه امر را بقرعه گذارند اكثريت آراء بر همان صورت اوليه شده و براى رفتن سعدالدوله در حضور وليعهدى اظهار شد كه كسالتى دارند و حاضر نشدن امروز هم بواسطه كسالت بوده.
آقا ميرزا محمود خوانسارى- علاوه بر كسالت خودشان قبل از اين اظهار داشته بودند كه من غير از كارهاى داخلى مجلس بكارهاى ديگر رجوعى ندارم، امروز شرحى از طرف وزارت خارجه بعنوان جواب بمجلس آمده بود در فقره رعاياى ايرانى در كربلا اظهار كرده بودند كه والى بغداد و متصرف كربلا معزول شدند و كميسيونى هم در اين باب از طرف دولت عثمانى مقرر شده براى تحقيقات و رسيدگى اين امر چون مطلب هنوز ناتمام بود لذا تصديع به نگارش شد و نتيجه اقدامات بعدها را هم اطلاع خواهيم داد.
امروز باز كاغذى از انزلى در باب شكايت صيادان بآقاى آقاميرزا سيد محمد مجتهد نوشته بودند ايشان دادند برئيس وجواب آنرا با امتياز نامه ليانازوف خواستند.
رئيس- هنوز امتيازنامه از وزارت خارجه مطالبه نشده.
صديق حضرت- امتياز نامه فردا مطالبه ميشود بعد از تحقيق رسيدگى خواهد شد
</section>
<section type="session" number="17">
جلسه: 17
پنجشنبه چهارم شهر ذيقعهده الحرام بعد از انعقاد.
لايحه از اهالى عربستان و لرستان ساكنين دارالخلافه بزبان عموم اهالى آن صفحات قرائت گرديد كه مشتمل بود بر عدم اطلاع و آگاهى اهالى آنجا از وضع و ترتيب انتخاب مجلس شوراى ملى با اينكه اطلاع آنان در اين امر خيلى اهميت دارد و كاملا بايد منظور نظر وكلاى محترم دارالشوراى ملى باشد و در اين لايحه اظهار كرده بودند كه در اينمدت از اغتشاش و هرج و مرج آن مرز و بوم و ممانعت اجزا و مباشرين حكومت سد طريق و استخبار را بر روى آنها شده البته بر وكلاى محترم مجلس دارالشوراى ملى لازم است رفع اينگونه موانع را نموده تا بهمراهى حاضر باشيم و افتخار جوئيم.
رئيس- سواد اين لايحه را بعين نوشته بحضور صدارت فرستاده شود.
بعد مكتوبى از خراسان كه بمجلس نوشته بودند قرائت شده مكتوب مذكور مشتمل بود بر ممانعت حكومت و اجزاء آن از تشكيل مجلس انتخاب و تعيين وكلا چنانكه 2 نفر ناظر را معين كرده بودند. حكومت نگذاشت كه تعيين آنها صورت بگيرد واگر همين طور وضع حكومت خراسان مستمر باشد انتخاب وكلا بطور يقين غير ممكن است و اصلاح آن مگر بتغيير حكومت.
رئيس- عين سواد اين لايحه خدمت صدارت ارسال داريد.
آقا سيد محمد تقى- انتخاب اعضاء كميسيون ماليه بشود كه خيلى لازم است.
رئيس- بايد اخذ رأى كرد از براى انجمن ماليه و گمان نميكنم كه از براى فرد فرد قرعه لازم باشد بلكه قرعه واحد كفايت ميكند و براى اشخاصى ممكن است اخذ رأى مخفيانه نمود. چون شايد در تعيين شخص بعضى جهراً خجالت بكشند.
حاجى محمد تقى- براى شش نفر يكقرعه كفايت نميكند و وافى نيست.
مخبرالملك- هر كس در شش قطعه كاغذ باسم شش نفر كه خودش ميداند بنويسد و هر كه را بيست نفر رأى دادند او منتخب باشد.
خياط باشى- اول اسامى بعين و خوانده شود. بعد اخذ رأى شود.
سيدالحكماء- تا نظامنامه نرسد نميتوان بكارى مشغول شد پس بايد او را مطالبه كرد.
وثوق الدوله- مسئله ماليه محتاج نظامنامه نيست و نظامنامه كه از طرف دولت داده بودند مشتمل بر اين مطلب بود كه مجلس نظارت در امر ماليه دارد رئيس- اين مطلب متفق عليه است جاى گفتگو نيست.
آقا ميرزا سيد ولى الله خان- از اين اعضاء هر كس هر كه را ميخواهد معين نمايند.
رئيس- انتخاب اين اعضاء بدو قسم ممكن است يكى اينكه هر كس شش نفر را پيش خود معين كرده مينويسد بعد قرعه كشيده ميشود ديگر اينكه اسامى هر يك خوانده ميشود هر كس رأى دارد اظهار ميكند.
مخبرالملك- قرعه براى فرد فرد بى محل است براى اينكه ميخواهيم اخذ رأى براى عمل نماييم تعيين اشخاص لازم نيست در تعيين اشخاص بعضى ارجاع رأى خودشان را برئيس نمودند كه او اعضاء را معين كند جواب داد كه بايد خودشان را برئيس نمودند كه او اعضاء را معين كند جواب داد كه بايد خودتان معين نماييد بعد اسامى ذيل را نوشتند و قرائت كردند كه هر كس شش نفر از آن اشخاص را بنويسد تا قرعه كشيده شود.
وثوق الدوله، آقا ميرزا ابوالحسن خان، حاج معين التجار، حاجى امين الضرب، حاجى محمد اسمعيل آقا، عون الدوله، معظم الملك، مشارالملك، ثقه السلطنه، حاجى سيد محمد صراف، حاجى محمد تقى شاهرودى، حاجى محمد على، حاج محمد تقى، سعدالدوله داخل نيست.
رئيس- خودشان آنروز كه گفتگو شد متعذر شدند كه من نميرسم ولى هر كس ميخواهد اسم او را هم بنويسد چه ضرر دارد.
حاجى محمد اسمعيل آقا- متعذر شدند كه هر گاه بخواهيم جزو اعضاى كميسوين ماليه باشيم بايد معاون از براى خود بياورم كه خبير و بصير در اين امر باشد والا نميتوانم نداشته حاضر شوم.
حاجى معين التجار- هم متعذر شدند كه نميرسم و حاجى محمد تقى هم عذر خواستند.
آقا سيد حسين بروجردى- بدون شخص معاون پيشرفت اين امر مشكل است.
مخبرالملك- اين مطلب با قانون مجلس منافات دارد.
حاجى محمد اسمعيل آقا- وزراء مسئول چطور در مجلس حاضر ميشوند با اينكه خارج از وكلا هستند. شخص معاون هم در موقعيكه بخواهند حاضر شود چه ضرر دارد.
حاجى سيد نصرالله- شما هر چه ميتوانيد كسب اطلاع از خارج بنمائيد ولو بكتابچه يا غير آن لازم بمعادن نيست فقط اين انجمن براى اينست كه وجوه ماليات بمحل صحيح مصرف شود حساب دانستن لازم نيست.
حاجى معين التجار- اين مطلب كوچكى نيست عمل ماليات يك مملكت است بى اطلاع و معاون نميشود.
رئيس- اجزاء مجلس بايد اصلاح كليه امور را متحمل شوند.
 (لايحه وروديه با انجمن منتخب از مجلس امروز خدمت حضرت وليعهد شرفياب شده قرائت گرديد و خيلى اظهار مرحمت و همراهى فرمودند)
حاجى سيد نصرالله- كمال مرحمت را بالنسبه بوكلا فرموده واظهار نيات مقدسه خود را در همراهى مجلس خيلى مبذول داشته اند كه هر دولت متمدنى بحمايت و تقويت مجلس باوج سعادت رسيد و هيچ عاقلى نيست كه انكار اين مطلب را نمايد. (1)
آقا ميرزا محسن- هم همين نحو اظهار مراحم آن حضرت اقدس را اعلام داشته و تمامى حضار و آقايان يك دفعه لب به ثنا و دعاى والاحضرت معظم كشاده سلامتى آن مظهر الطاف ربانى را از حق تعالى خواستكار شدند.
آقاميرزا ابوالحسن خان- امروز حضرت اقدس شاهنشاهزاده ما نسبت به هيئت وكلا و رئيس محترم ما آنقدر بذل ملاطفت فرمودند كه به وصف نبايد مخصوصاً اين هيئت را چنانچه پادشاهان متمدن دنيا وكلاى ملت معظم خود را پذيرايى مى نمايند پذيرايى فرموده اند و ما را كمال اميدوارى از مراحم ايشان براى آتيه ايران حاصل است ميتوانم آقايان را اطمينان بدهم چنانچه پدر تاجدار ايشان ملك عادل مظفرالدين شاه قاجار اساس اين بنا را برقرار نمود و خود را در كسب افتخار همسر پادشاهان بزرگ ايران ساخت اين خسروزاده اين اساس را بهترين مهندس و معمار خواهد بود و باعث مزيد افتخار پدر تاجدار خود خواهد شد. حالا آيا جاى اين نيست كه به شكرانه اين مرحمت كه درباره رئيس و وكلاى اين مجلس بذل شد بخواهيم كه بگوييد زنده باد وليعهد (تمامى حضار و نظار از صميم قلب با نداى بلند بلند گفتند زنده باد وليعهد)
حاجى محمداسماعيل آقا- در بابت اعلان وزارت پست چه شد؟
رئيس- به صدارت ندشته شد هنوز جواب نرسيد.
آقا سيد محمد مجتهد- امتياز نام ليانا- زوف آخر چه شد؟
رئيس- دير نشد جوابش ميرسد
 (بعضى گفتند كه آخر نظامنامه چه شد؟ همينطور معوق بايد بماند؟)
ميرزابوالحسن خان- افتخار دولت به ملت است و افتخار ملت به دولت و شرف اين دو به مجلس ولايت عهد فرمودند كه قدرى از نظامنامه خوانده شد باقى هم خوانده ميشود انشاء الله همين دو سه روز خواهد رسيد.
 (1) نطقى كه وليعهد بعد از قرائت خطابه حاجى سيد نصرالله ايراد نمود ذيلا از روزنامه مجلس شماره 15 سال اول صفحه 3 اقتباس و درج ميشود.
بر هر شخص عاقل مسلم و مبرهن است كه بنياد اساس ترقى و تفوق و آبادى هريك از ملل و ممالك متمدنه عالم ايجاد اتحاد حقيقى بين دولت و ملت بوده است و اين اساس مستقر و مستحكم نميشود مگر به انعقاد مجلس ملى كه قوه جامعه بين دولت و ملت است و حالا كه بحمدالله اعليحضرت شاهنشاهى بر حسب فطرت مقدس و رأى جهان بين اساس اين مجلس را به ملت مرحمت فرمودند من هم با نهايت ميل و اقبال خاطر با پيشرفت اين مشروع و مقصود همراهى و مساعدت دارم چنانچه از بدايت امر هم داشته ام و براى ترقى مملكت بهتر از اين اساس وسيله و راهى نميبينم ليكن مجلس هم خوبست با كمال جد و جهد مشغول كار و در مقام انجام وظايف خود بوده و با منتهاى دقت و مراقبت و سعى به اصلاح نواقص بپردازند و در اداى تكليف خود كوتاهى و غقلت نكنند در خصوص نظامنامه هم قدرى از آنرا ملاحظه كرده ام باقى را هم با حضور حضرت والا نايب السلطه و جناب صدر اعظم ملاحظه ميكنيم و پس از اتمام بمجلس ميفرستم. بعد قرعه كشيدند و اسامى كسانيكه معين شدند براى عضويت ماليه بدين قرار است.
ميرزا ابوالحسن خان، وثوق الدوله، عون الدوله، حاجى امين الضرب، حاجى محمد اسمعيل آقا، سعدالدوله و مقرر شد هر گاه سعدالدوله استعفا دهد مشارالملك بجاى ايشان معين باشد.
آقا شيخ حسين- اين مجلس بايد داراى قانونى باشد كه تمام مردم در تحت آن قانون باشند و هر گاه قانونيكه مقنن حقيقى براى ما گذاشته بآن عمل شود چطور است.
رئيس- البته قانون همان است مجلس براى تنظيم و ترتيب بعضى كارها و اجراى آن قانون است.
آقا شيخ حسين- اين اشخاص اين مجلس بايد داراى قانونى باشد نه تمام مردم در تحت آن قانون باشند و هر گاه قانونيكه مقنن حقيقى براى ما گذاشته بآن عمل شود چطور شود.
رئيس- البته قانون همان است مجلس براى تنظيم وترتيب بعضى كارها و اجراى آن قانون است.
آقا شيخ حسين- اين اشخاص كه در بازار مسلمين علناً قمه ميكشند حكم ايشانرا شرع فرموده بايد مجلس اجرا بدارد. هر چه حجج اسلام بفرمايند رفتار شود تا مردم راحت باشند.
محقق الدوله- اين امورات و تنظيمات با حكومت است.
حاجى سيد نصرالله- بايد از حكومت خواست تا جلوگيرى نمايد.
آقا سيد حسين بروجردى- باى حدودى براى ارامنه معين كرد زيرا كه بيشتر اين فتنه ها و شرارت ها راجع بايشانست كه قاطرچيها و مهترها و فراش ها ارازل و اوباش در هر كوچه و محله در نمازخانه هاى ارامنه جمع ميشوند و شرب ميكنند آنوقت در كوچه ها آمده عربده ميكشند اسباب زحمت مردم ميشوند، پارسال ملتزم شدند كه شراب فروشى در خانه نكنند و اين اشخاص را راه ندهند باز امسال همانطور كه در سابق رفتار ميكردند بدتر ميكنند.
بعضى گفتند كه بايد مسلمانان را جلوگيرى و ممانعت كرد چه كار بارامنه داريد.
تلگرافى از بارفروش باسم مدرسه وطن رسيده قرائت شد.
عرض سى نفر اطفال صغير و پدردارمدرسه وطن كه بهمت و وطن پرستى سعيد حضور شش ماه است تأسيس شده بحضور مبارك مقدس حضرت مستطاب حجة الاسلام مربى وطن آقاى آقا سيد عبدالله مجتهد روحى فداه، چون دستخط تلگرافى حجج الاسلام بحضرت حجة الاسلام آقاى شيخ كبير روحى فداه در باب بانك ملى زيارت شده اين مشت اطفال خوش بخت وطن ران ملخى نزد سليمان آورده ايم و از اين صغر سن خود را حامى ملت و دولت و جان نثار ميدانيم و عموم مستضعفين بانك ملى را عرض تبريك تقديم ميداريم اميد است قبول افتد (امضا)
تلگراف ديگرى نيز از يكنفر از اهالى بارفروش بعنوان آقايان آق سيد عبدالله و آقامير سيد محمد و حاجى شيخ فضل الله كه پنجاه تومان ببانك ملى فرستاده بود قرائت گرديد. مكتوبى نيز از آقاى حاج شيخ عبدالنبى در اظهار همراهى از مجلس و تشكر از تشكيل بانك ملى و دعوت بهمراهى كردن اين اساس مقدس قرائت گرديد و مبلغ پنجاه تومان براى بانك داده قبض دريافت داشتند.
مكتوبى ديگر از شاگردان مسلمان مدرسه امريكائى كه مشتمل بر تشكر و امتنان از تشكيل بانك واظهار همراهى خودشان با آن اساس مقدس بود قرائت شد و مبلغ يكصد و پنجاه توان ببانك شركت كرده قبض دريافت داشتند.
چون امروز ازدحام و كثرت تماشاچى فوق العاده شده بود بطوريكه اسباب مزاحمت همديگر و وكلا گرديده بودند و گويا منتظر امرى و يا بشارتى از طرف مجلس بودند.
آقا ميرزا ابوالحسن خان- اظهار كردند حضرات آقايان كه امروز فوق العاده براى استماع حاضر شدند و منتظرند كه بدانند حضرات اقدس ولايتعهد در امر نظامنامه چه فرمودند.
رئيس- از روزشنبه بليط برقرار خواهد شد واين بليط هم مخصوص وكلاست كه آنها بهر كس كه ميدانند براى استماع و تماشا بدهند باندازه كه محل گنجايش داشته باشد و كسى بى بليط نميتواند حاضر شود درروزنامه همه همين نحو اعلان ميكنند.
</section>
<section type="session" number="18">
جلسه: 18
مذاكرات دارالشوراى ملى شنبه ششم شهر ذى قعده الحرام‏
آقاى امام جمعه- ترتيب بانك و قرارداد آن بكجا رسيد.
رئيس- امتيازنامه آن نوشته شده درمجلس قرائت واصلاح كرده داده اند صحه شود و نظامنامه داخلى هم لازمست نوشته شده بصحه برسد.
آقاى امام جمعه- خيلى لازم است كه در اين مطلب همراهى و كمال سعى بشود.
رئيس- براى تنظيم امور مملكتى صرف مال لازم است واين سرمايه ها هم بهدر نميرود البته اين پولهاى جزئى كه در جائى جمع شود كلى خواهد شد و از اين مأخذ امورات كليه را ميتوان اصلاح كرد ولى اگر در يكجا جمع آورى نشود و همانطور كه هستند متفرق بماند كارى از او ساخته نخواهد شد.
آقاى امام جمعه- يكنفر شخص از او كارى ساخته نميشود باتحاد و شركت ديگران همه كار ميتواند بكند.
آقا سيد حسن تقى زاده- جناب رئيس اذن ميخواهم كه چند كلمه حرف بزنم. هشت روز است كه اينجا حاضر ميشوم و گمان ميكنم كه اين مدت براى بدست آوردن موضوع كافى باشد و چون موكلين من حقوقى بر ذمه من دارند كه بايد ادا كنم و غير مرتب بودن مجلس براى نگفتن من عذر نخواهد بود زيرا ميدانم كه اگر اين را نگويم خواهند گفت كه در خصوص همين عدم انتظار مجلس بايستى حرف بزنى كه هر عيبى با گفتن رفع ميشود و در گفتن اثرى هست كه در نگفتن نيست. و اگر در جواب ايشان بگويم كه همين نطق بازدر انتظام داخله مجلس است باز موكلين من خواهند گفت كه تو بايست بگويى تا تكليف اسقاط شود لهذا اذن ميخواهم كه ده دقيقه مساعده نطق بمن بدهيد و از همقطاران خودم خواهش ميكنم كه تا آخر نطق من ساكت باشند و گمان ميكنم به ترتيب نوبت نوبت نطق بمن رسيده باشد.
رئيس- بفرماييد.
آقا سيد حسن تقى زاده- مجلس ما خيلى ناقص است و بدتر آنكه در راه ترقى و تكميل هم نيست چه اگر دول و ملل عالم و ترقى و تنزل ايشانرا مقياس قرار داده و تقسيماتى با درجات اعلى و دركات اسفل ثبت كنيم چون از صفر بالا رويم پله پله از درجات ترقى ملل صعود كنيم ميرسيم بدون منظمه قانونى چون روس و عثمانى و چون ازآن بالاتر رويم بدول مشروطه اطريش و آلمان و انگليس و از آن بالاتر بدولت فرانسه و سويس و آمريكا ميرسيم كه رفته رفته نواقص كمتر ميشودو اغلب اصلاح شده در آن درجات اعلى باز مى بينيم كه نسبت بخودشان نواقصى دارند كه پارلمنت هاى ايشان مشغول اصلاح آن هستند ولى چون در عالم وهم از آنها نيز بگذريم و دولتيفرض كنيم كه آن نواقص هم در آن رفع شده باشد بالجمله بحد كمال نوع بشرى رسيده باشند چون اين دولت را معكوس كنيم دولت وملت ما خواهد شد همانطور كه از قلب مناره چاه پديد آيد. چون اين نقائص فوق العاده خود را ديديم بايد از راه ملت پرستى برفع آنها بگوشيم و باصلاح آنها همت گماريم ونبايد غيرت آن معايب را بكشيم بآن معنى كه غيرت را در ايران استعمال ميكنند كه عيب ناگفته بماند و ما غيرت آنرا بكشيم وبر خودمان رجز بخوانيم و خود را گول بزنيم. پس با اين همه نواقص، و قلت وقت، كه بايد همه را اصلاح كنيم و چشم اميد جميع ايرانيان داخله و خارجه بدين مجلس دوخته شده اصلاح جميع معايب و رفع جميع نواقص را از ما ميخواهند چون ميدانيد كه پيش از اين درصدى نود ملت ما از معايب ايران بكلى غافل بوده و وضع خود را بهترين وضع ها ميدانستند چون روستائيان و عوام و درصدى ده عيوب را ميدانستند ولى اميد گاهى براى رفع آنها در نظر نداشتند و مأيوس و نااميد نشسته بودند بعد از اين انقلابات اخيره كه اين مجلس نتيجه آنها شد گلهاى اميد در قلوب مردم از دورو نزديك شكفته گرديد و اميد گاهى پيدا شد اينست كه انظار تمام ملت و ايرانيها بسوى اين مجلس معطوف است پس برخلاف كلمه منحوسه (حالا زود است) كه در لسان ما معمول است وقت ما پرقيمت و گرانبهاست بحديكه با كمال جرأت ميتوانم بگويم كه وقت مجلس مبعوثان، گرانبهاترين اوقات دنياست و هر دقيقه اش ازقيمت معادل دو سال وقت پارلمنت هاى فرانسه وانگليس است ولى با وجود اين پرقيمت بودن وقت من نميدانم كه اگر شش ماه از اين وقت گرانبها را صرف تكميل خود مجلس و شرايط اساسيه آن بكنيم كه جامع الشرايط باشد و نتيجه بخشد و بعقيده من براى آنكه ما اول مجلس خودمانرا مجلس بكنيم و بعد بكارهاى ديگر كه مجلس بايد تصفيه نمايد بپردازيم از چهار فقره ناچاريم:
اولا: اجراء نظامنامه داخله مجلس است كه چون در ماده سى و هفت در آن ذكر شده كه هر يك از وكلا حق دارد كه اگر به ترك فصلى از فصول آن مطلع باشد بر رئيس اخطار كند و من بحكم همان ماده اخطار ميكنم كه اين نظامنامه از سر تا پا متروك است (در اين وقت نظامنامه را بيرون آورده انگشت را بالاى آن گذاشت) چنانكه وقت انعقاد مجلس معين نيست و ما كه از ولايات دور برميخزيم و باين جا براى اين كار مى آييم حق ما وكلاى ولايات در ميان تلف ميشود زيراكه ممكن است در وقت تشكيل اين مجلس شما آقايان عصرها پس از فراغت ار كارها مجالسى تفنناً فراهم بياوريد و حالا اينرا هم مثل آنها حساب ميكنيد ولى ما نميتوانيم كه از راه دور بواسطه همين كار آمده در اينجا معطل شويم مختصر آنكه بايد وقت انعقاد مجلس و حضور وكلا در ساعت سه يا دو يا يك هر كدام باشد معين شود كه در آن ساعت و دقيقه تمام وكلا در اطاق انتظار حاضر شده در سر موعد زنگ زده همه يكدفعه در اطاق مجلس داخل شده وهر يك در جاى معين خود و صندلى نمره دار خود قرار گيرد، پس از آن رئيس مجلس افتتاح مذاكرات را اعلان كند و مطلبى را كه پيش از وقت در مجالس سابقه معين شده طرح نمايد. پس از آن هر وكيلى كه در آن مطلب بحثى دارد و نطقى حاضر كرده از جاى خود بلند شده و از رئيس اذن بخواهد رئيس هم ده دقيقه يا يك ربع يا هر قدر صلاح بداند بر حسب اقتضا اذن تكلم ميدهد آنشخص از جاى خود براه افتاده ميرود تا روى آن عرشه مخصوص كه براى اين كار است بحثى براى نطق ناطقين و خطابه خطبا معين است در آنجا قرار ميگيرد و در همان مدت مطلب خود را بدون آنكه از آنموضوع خارج بشود ميگويد ودر اثناء نطق او كس ديگر حرف نميزند همه ساكت گوش ميدهند بعد از اتمام از جاى خودش برگشته ديگران برخاسته در همان موضوع صحبت ميكنند تا وقتيكه نتيجه مذاكرات بجائى منجر بشود آنوقت رئيس بعد از گرفتن آراء قطع نامه صادر ميكند ولى در تمام آن مباحثات نبايد هيچ ناطقى ازآن مطرح خارج بشود ودر ساعت معين اجزاء مجلس برحسب اعلان رئيس پراكنده ميشوند و تمام اين ترتيبات با جزئياتش اهميت زياد دارد كه بى وجود يك جزء از آنها كار مختل ميشود و مجلس اگر چند سال منعقد باشد نتيجه نميدهد مثل مجالس سابقه ما كه در اين شصت سال گذشته مهمل واقع شده و نتيجه جز اغتشاش امور نداد البته ميدانيد كه اين وضع اداره اين مجلس و اين اسمى كه براى شكل حكومت ها گذاشته ايم در كتب سابقه ما از قديم بوده اگرچه شريعت مطهره ما بكليات عدل وانصاف و مشورت امر فرموده ولى جزئياتش باين وضع كه حالا ميخواهيم غير مببين است ولى ميخواهم بگويم كه اين مشروطيت را در جاهاى ديگر دنيا با زحمات چندين ساله اختراع كردند چون هر چيز اختراعى را بخواهيم از مأخذش برداريم بايد با تمام جزئيات و آلات آن برداريم و اگر ما ساعت را بخواهيم براى تعيين وقت قبول كنيم ولكن يكى از چرخهاى آنرا نگذاريم كار نخواهد كرد و نتيجه كه تعيين وقت است بعمل نخواهد آمد و در اين موارد عدم به از وجود ناقص است كه ضرر ماليه خواهيم داشت.
دوم: اخطار وكلاء ولايات است كه بعد از مرتب شدن نظامنامه مجلس بايد در اين امر بكوشيم زيرا كه حكام كه تجديد مدت يك لحظه از دوره استبداد خود را صرفه خويش ميدانند در اين كار مسامحه كلى و مخالفت باطنى دارند مثل شخصيكه پيش صرافى وجهى داشته باشد و بكس ديگر بدهكار بشود و بخواهد هر قدر ممكن است بطفره و رفع الوقت طلبكار را دفع كند كه اقلا يك روز پولش پيش صراف بماند تنزيلش بيشتر باشد، بايد حكماً از آنجا مأمورين پيش فرستاده براى ترتيب انتخاب و براه انداختن آنها و منتخبين بايد مخارج راه و مواجب آنها معين باشد.
ثالثاً: كه از همه اينها براى استنتاج از مجلس اهم است حضور وزراء و مقابله هيئت قانون با هيئت اجراست وگرنه سؤالات بروى كه توجيه بشود و توضيحات از كه خواسته شود ما هزاران درد بى درمان داريم امروز ميخواهيم بدانيم كه هم وطنان ما را با اشد ظلما شهيد كردند براى چه و دولت ما در اين خصوص چه اقدامات كرده بلى امروز هموطنان ما در آنجا دل خوش اند كه بمجرد رسيدن تلگراف اين وقعه بطهران وكلاى ملت هيجان فوق العاده و اقدامات جدى خواهند كرد و در مجلس خودكشى ميكنند و بداد ما ميرسند ولى حالا ميبينيم كه وزير امور خارجه باحضار مجلس تمكين نكرد و حاضر نشد، جواب كتبى برخلاف قانون اساسى داد. همچنين خيلى از وكلا هزار مطلب مهم اظهار ميكنند و داد و فرياد ميكنند دادرسى نيست و مطلبشان از ميان ميرود من محققا ميگويم كه هيئت قانون و هئيت اجرا پدر و مادر نظم مملكت ميباشند چنانچه جمعى مرد در يك اطاق هيچوقت فرزندى عمل نخواهند آورد، همچنين از اجتماع نسوان چيزى بعمل نمى آيد، بدون تلقيح هيئت اجرا و هيئت قانون و بدون اجتماع آن ثمرى حاصل نخواهد شد و من از بعضى ميشنوم كه ميگويند در هيچ جاى عالم وزرا هميشه بمجلس حاضر نميشوند بلى صحيح است ولى اينرا بايد دانست كه در آن ممالك كار خيلى كم است وحضور جمع وزراء هر روزه تضيع وقت پرقيمت آنهاست چطور كه مى بينيم آنها مجلس را هفته و ماهى تعطيل ميكنند بكلى وگاهى در ظهور امر مهم فوق العاده اجتماع فوق العاده مينمايند ولى ما كه آنقدر كار داريم كه بدون همه چيز اگر مجلس خودمان را كامل و مثل مجلس آنها كرده اگر پنجاه سال همه روزه بنشينيم و كار بكنيم باز قطعا ميگويم كه بمثل يك دولت نيم منظم خواهيم افتاد.
چهارم: مطالبه قانون اساسى از دولت است كه بايد متقن شده و بخواهيم كه بيش از اين تأخير نيفتد (در اين موقع خطاب بوكلا و اصناف نموده گفتند) شما صدا بصداى من بدهيم و متفق شده مطالبه كنيد شما كه اس اساسى مملكت و صاحب حقيقى اين خاك هستيد شما كه جميع متنفذين و مشخصين ريزه خوار محصول دست شما هستند شما كه اينها پول شما را خورده بالادست شما مى نشينند و بچشم حقارت بشما مينگرند و از صرف مال شما تحصيل علم كرده افاده عالمى و حقوق دانى بشما ميفروشند.
رئيس- كاش فقره چهارم را مقدم ميداشتيد زيرا كه همه نواقص مذكوراز نبودن فقره چهارم است و البته ميانيد كه هر مطلبى يك مدت و ماده لازم دارد هنوز حقوق و حدود بين دولت و ملت معين نشده كه مجلس در مقام اجراء آن باشد و دولت هم عذر موجهى دارد شما ميخواهيد كه طفل يكشبه ره صد ساله برود اين نخواهد شد.
آقاسيد حسن- آنچه شما فرموديد صحيح است كه چون اين مطالب بسته بنظامنامه اساسى است غير از مطلب اول كه اجراء اساسنامه داخلى باشد كه آن دخلى باين نارد و اهميتش برخلاف ظن شما بيشتر است زيرا كه شما ميگوئيد كه ما جمع شده مطالبه قانون اساسى را بكنيم ولى در صورت عدم نظام داخلى چگونه حرف ميزنيم تا مطالبه قانون اساسى را بكنيم و اگر پنجاه نفر يكمرتبه صدا بصدا داده مطلبى بگويند خود آن مطلب هم از ميان خواهد رفت.
آقاى سيد عبدالله- اين آقا خيلى زحمت كشيده و صحيح ميفرمايند حق دارند ولى بايد دانست كه تعويق اين مطلب براى كسالت وجود مبارك اعليحضرت است با وجود آنهم اظهار مرحمت و عطا فرمودن اين عطيه بزرگ بملت نميتوان حال براى تعجيل در كار خاطر مبارك را ملول كرد حضرت اقدس وليعهد هم كمال همراهى را اظهار داشتند و فوق التصور در پيشرفت مقاصد اين اساس محترم حاضرند.
آقاى آقا سيد محمد مجتهد- در حقيقت آنچه را كه بخاطر نميگذشت از حضرت ولايت عهد مساعدت و همراهى ديده شده و فعلا كه تمام امورات دولت راجع بايشانست اميدواريم آنچه صلاح ملت است اقدام فقرموده و عاجلا در مقام آن اجراى برآيند.
آقاى آقا سيد عبدالله- فعلا مانع همان كسالت وجود اعليحضرت است و مرض هم عيب نيست همه انبيا واوليا باين سانحه دچار و گرفتار ميشدند البته احترام وجود مبارك ايشان لازم است اگرچه تمام كارها راجع بولايت عهد است ولى ايشانهم مراعات حفظ ادب ميفرمايند.
آقا سيد محمد مجتهد- حضرت وليعهد فرمودند كه نظامنامه حاضر است ولى عقيده من اينست كه در نظامنامه ذكر استثناء مرخصى مجلس در دوره اول لازم نيست خودم نوشته خارج ميدهم كه در دوره اول اين ماده اجرا نشود حال حضرات وكلا آراء خود را در اين موضوع اظهار دارند.
محقق الدوله- امروز غرض پيشرفت امر و كار كردن است و تا هر اندازه كه بتوانيم پيش برويم بايد حاضر باشيم اين مسئله جزئى است قابل توجه نيست كه او را موجب تاخير وتعويق كار خود دانسته مجلس را معطل بگذاريم (بعضى اظهار موافقت با ايشان كردند).
عون الدوله- اين مسائل جزئى كه بنظر ما قابل اهميت نيست خيلى اهميت دارد زيرا بعدها اخلاف ما بايد بهمين قانون عمل كنند.
در اينموقع مجير ديوان از جناب فرمانفرما مكتوبى قرائت كردند. مكتوب مشتمل بود بر اظهار همراهى با مجلس و بانك ملى و مبلغ ده هزار تومان حواله كرده بودند بحاجى امين الضرب كه براى شركت در بانك نقداً پرداخته شود و وعده داده بودند پنجهزار تومان ديگر بعد از عيد نوروز پرداخته شود.
آقا سيد محمد مجتهد- عقيده من اينست كه از جانب هيئت مجلس چند نفر براى انتخاب وكلا بولايات بروند زودتر عمل انتخاب وكلاى ولايات صورت بگيرد.
رئيس- هر گاه نظامنامه برسد ديگر لازم باين مطلب نيست و حكام هم ديگر مأيوس شده از ممانعت منصرف ميشوند و مردم اقدام مينمايند و انتخاب وكلا زود صورت خواهد گرفت.
در اينموقع تلگرافى كه از اصفهان به حاجى امين الضرب مخابره شده بود بمضمون ذيل قرائت شد كه تعيين وكيل از جانب تجار اسباب زحمت شد و شما مختاريد كه هر كس را ميدانيد در آنجا براى وكالت از طرف تجار اصفهان معين نماييد.
رئيس- مطابق نظامنامه شما نميتوانيد از جانب ايشان وكيل معين نماييد.
حاجى امين الضرب- نه اينست كه من تعيين كنم. يعنى كسى را معرفى كنم براى وكالت و خودشان او را معين كنند.
آقاى ميرزا محمود اصفهانى- در اصفهان مذاكره شد آقايان علما كه ملاك هستند ميتوانند در طبقه ملاكين هم راى بدهند يا نه.
رئيس- بنظامنامه بايد رجوع نموده و از آن قرار رفتار نمايند.
عون الدوله- پريروز گذشته سه مطلب مذاكره شده بود جواب آنها معلوم نشد.
رئيس- مسئله اعلان وزارت بحث نوشته شد ولى هنوز جوابش نرسيده مسئله شاگردان فارغ التحصيل هم بايد اسامى و درجه تحصيلات و محل تحصيل آنها معلوم و معين شود. بعد شرحى نوشته شود تا جواب برسد.
عون الدوله- خوبست اين اشخاص بروند پيش وزير علوم و امتحان بدهند.
رئيس- بايد بيايند در دفتر مجلس رسيدگى بشود بعد اشخاص ايشان با نوشته خدمت صدارت فرستاده شود.
آقا سيد محمد مجتهد- امتيازنامه ليانازوف چه شد هنوز جوابش نرسيده؟
رئيس- در اين باب شرحى نوشته شد ولى جوابش نرسيد و همه اين مسامحات براى اينست كه مجلس منظم و مرتب نيست و چنين گمان ميكنم كه هر كسى مسئول مجلس است و مجلس هم ميتواند محاكمات خود را اجرا كند ولى اينطور نيست اين مطلب بعد از رسيدن نظامنامه خواهد بود.
آقا سيد محمد- مگر نظامنامه غير از اين است كه بواسطه صحه آن ميخواهند اجراء قانون و احكام نمايند. دستخط و فرمان كه داراى همه اين كليات است براى ما كافى است نظامنامه فقط تفصيل جزئيات آن كلى است و حق مذاكره در اين قرارنامه هم جزو همانست در اين صورت چرا تحقيق و رسيدگى نميشود.
رئيس- دوباره بوزارت خارجه بنويسيد و جواب آنرا بخواهيد.
</section>
<section type="session" number="19">
جلسه: 19
مذاكرات روز يكشنبه هفتم ذيقعده الحرام‏
صديق حضرت- در خصوص حاضرنشدن آقايان وكلا در موقع تكليف چيست.
آقا سيد حسين- وقت حضور وكلا هيچ مرتب و معين نيست خصوصا در ايام بارندگى لازم است كه ترتيب صحيحى داشته باشد.
رئيس- البته وكلا بايد در وقت معين حاضر بشوند ولى چون فعلا كار لازمى موجود نيست مسامحه ميكنند كه اگر ديرتر هم رفتيم شغلى نيست در صورت وجود شغل البته در موقع خود حضور بهم ميرسانند.
آقا سيد محمد مجتهد- البته بايد وكلا تكليف خودشان را بدانند و بوظيفه خود عمل نمايند و تكاهل و تسامح در اينگونه از امور نورزند و در موقع مجلس حاضر شوند.
آقا سيد حسين- اين تعويق وتأخير وكلا در حاضر شدن مجلس براى نرسيدن نظامنامه است هرگاه برسد وكلا هم بتكليف خودشان عمل خواهند كرد.
سعدالدوله- تمام فصول نظامنامه باستثناء فصلى كه راجع بمجلس سناست خوانده و ملحوظ شد در اين خصوص هم قرار شد كه از حالا منعقد و برقرار شود و اينكه در اين باب معين شده كه امضاء آن مجلس يك ثلث از دو ثلث ازملت انتخاب شوند ميگويند بعكس باشد بعضى را هم عقيده بر اين بود كه نصف اعضاء از طرف دولت انتخاب شوند و نصف از ملت در اين موضوع از من راى خواستند من اظهار راى نكردم و گفتم بايد بمجلس رجوع شود بنابراين شد كه بياورند در مجلس و قرائت شود تا ترتيب آن معين و ختم شود در باب بانك هم مذاكره شد پوليكه بدولت داده شود بايد مدت آنرا معين نمودو قرار بگذارند كه تا يكماه پرداخته شود ميخواستند اين شرط را جزو قرارنامه مندرج كنند گفتم چون هنوز بانك تشكيل و مرتب نشده و شركاء آن معين نشده اند و وجوه آن هنوز جمع آورى نشده و آنچه حالا همراهى ميشود از مال خود مؤسسين است نه پول ملت، قيد كردن اين شرط ممكن نيست گفتند پس بايد در اين باب نوشته خارجى بدهند ولى حضرت وليعهد در پيشرفت اين اساس كمال همراهى و نهايت جد را دارند و در خصوص معدن نفط كه بانگليسها امتياز داده شده است بر مجلس لازم است كه صديق السلطنه را كه مأمور اين كار است احضار و از او تحقيق نمايد از آن زمانيكه امتياز داده شد تا حال كمپانى چه اقدام كرده است و چون صديق السلطنه اين چند روزه ميخواهد برود كرمان اگر صلاح بدانيد از وزارت معادن بخواهيد كه فعلا رفتن ايشان چند روزى موقوف باشد تا كسب اطلاع شود.
اسدالله ميرزا- اطلاع از شخص او يكنفر كفايت نميكند بايد امتيازنامه هم خواسته شود تا تحقيق و رسيدگى صحيح بعمل آيد.
سعدالدوله- وقتى او حاضر شد امتياز نامه هم مطالبه ميشود وزيرمعادن يا معاون ايشان هم حضور بهمرسانيده تحقيق بعمل خواهد آمد.
اسدالله ميرزا- از قرار مذكور چون معدن نفط نفعى عايد ندارد بلكه گفتند ضرر ميكند از اين جهت خوابيده است.
سعدالدوله- حرف در نفع و ضرر نيست معلوم است معدن ضرر هم دارد يكى از شرايط اين امتياز اينست كه عملجات آن بايد رعاياى مسلمان ايرانى باشند ولى از قرار معلوم تمامى عملجات از ارامنه و رعاياى عثمانى و هندى وغير اينها از رعاياى خارجه هستند.
صديق حضرت- گمان نميكنم كه صديق السلطنه در اين باب اطلاع كافى داشته باشد.
سعدالدوله- من با شخص صديق السلطنه خصومتى ندارم كمال دوستى را دارم ولى غرض اينست كه اگر او اطلاع در اين باب ندارد چرا سالى ششهزار تومان از اين بابت از دولت مواجب ميگيرد بايد دولت مواجب او را قعط كند واشخاصى كه ميتوانند ازعهده اين كار برآيند مقرر دارد.
در اينموقع مكتوبى كه از طرف حكومت بمجلس نوشته شده بود قرائت شد مكتوب راجع بود باغتشاش و بى نظمى امر گوشت كه از رمضان تاكنون امر گوشت مغشوش است و من از مسئوليت اين امر بكلى معاف و خارج ميباشم براى اينكه خواستند كمپانى در اين باب تشكيل كنند و چون در مجلس مذاكره شد كه اين مسئله در عهده حكومت است حال اگر مجلس اقدامى در اين باب ميكند بكند واگر راجع بحكومت است آنهم معين شود تا تكليف معلوم باشد.
آقا ميرسيد محمد مجتهد- بايد قرار صحيحى در اين كار داد.
سعدالدوله- اين كارها كار مجلس نيست در اين چند روزه نظامنامه خواهد رسيد و مجلس نميتواند ديگر باين كارها رسيدگى نمايد فردا امر ذغال و ساير چزها پيشنهاد خواهد شد و از ساير ولايات هم اين صداها و تظلمات خواهد رسيد آنوقت مجلس بايد قائم مقام حاكم و وزير عدليه و نظميه و غيره باشد مسئله نان چون در اول امر بود و مجلس هم كار مهمى نداشت باصلاح آن پرداخت ولى امر گوشت بايد با خود حكومت باشد و قرار صحيحى داده شود كه فراوان باشد.
آقا سيد محمد مجتهد- اگر انجمن عدليه و بلديه داشته باشيم صحيح است و مجلس نبايد رسيدگى باين جزئيات نمايد ولى فعلا كه داراى آن نيستيم چه بايد كرد پس اينگونه اغتشاشات و نظلمات مردم چگونه بايد رسيدگى شود.
سعدالدوله- براى تشكيل اين دو هيئت وقت لازم است واصلاح نيمشود البته اصلاح اين امور در موقع خود خواهد بود.
آقا سيد محمد مجتهد- پس مجلس در صدد تشكيل اين امر باشد.
سعدالدوله- حكومت هم خيال كند كه از جانب مجلس يك كميسيونى تشكيل داده خودش انجمنى مقرر كند و رسيدگى نمايد.
حاج سيد نصرالله- از پيش هم مشروحه فرستاده بودند كه مشتمل بر قرارداد و ترتيبى بود ولى نپذيرفتند.
سعدالدوله- مجلس داخل امورات جزئيه نميشود اينها كار ديگران است ما مداخله در كار ديگران نميكنيم كه ديگران هم مداخله در كار ما نكنند.
حاج سيد نصرالله- مجلس كسى را قبول كند و بحكومت بنويسد كه با او قرارداد شود.
سعدالدوله- اگر مجلس لايحه بفرستد بعد فسادش ظاهر شود مسئول خواهد بود بايد بخود حكومت واگذار باشد كه او مسئول باشد.
خياط باشى- حكومت هم نميخواهد خودش رامسئول نمايد.
آقا ميرزا ابوالحسن- بايد راجع بحكومت باشد هر گاه اصلاح نكرد مجلس از او اصلاحش را بخواهد.
آقا سيد مهدى- حكومت تا حال خيالش اين بود كه مجلس براى اين مطلب كمپانى خواهد قرار داد ولى حال كه بداند راجع بخودش هست البته رسيدگى و تمام خواهد كرد.
آقا سيد عبدالله- ما زحمت ها كشيده ايم كه عمل نان و گوشت را از تصرف آنها خارج كرده ايم آنها ميخواهند در اين امر دخل ها ببرند و آن هشت نفرى كه رئيس اين كارند نميگذارند كه ترتيب صحيحى در اين كار داده شود هر روز يك بازى فراهم ميآورند كه اسباب زحمت و ابتلاى عامه است همين طور كه امر نان را در عهده گرفته ايد و مرتب كرديد گوشت را هم قرار صحيحى بدهيد كه اين سه چهار ماه بگذرد تا گوسفند فراوان شود آنوقت قرارداد درستى در اين باب داده شود.
سعدالدوله- خوبست بحكومت بنويسيد و استفسار كنيد كه چه نحو قرارداد ميكند هر گاه قرار صحيحى داد قبول ميكنند والا خودتان در اين باب قرارى بدهيد.
آقا ميرزا ابوالحسن- پس اول آن قراريكه بايد بدهيد معين كنيد كه چه نحو است بعد بنويسيد.
آقا سيد حسن تقى زاده- وظيفه اين مجلس رسيدگى در امورات كليه است نه جزئيه و وكلاى ولايات براى رسيدگى امورات جزئيه اينجا نيامدند اين مجلس مراقب وزراست واين امور در تحت اداره وزير داخله است بايد حكومت بلديه از هر طبقه و صنفى مجلس بلديه داشته باشد و اين امور را از آنجا بايد خواست نه از مجلس.
آقا سيد عبدالله- پاره از كارهاست كه بالذات شغل مجلس نيست ولى بالعرض امروز تكليف مجلس رسيدگى در آن امر است چون امر نان و گوشت خيلى مغشوش و انتظام بلدى هم كه نداريم مردم تمام چشمشان باين است كه نان و گوشت لااقل مرتب باشد ديگر نميدانند كه اين ربطى بمجلس ندارد و براى رفاهيت و آسودگى عموم اين دو مطلب راجع بمجلس شد تا در مقام اصلاح آن باشد.
حاج سيد ابراهيم- حاجى رضا خان حاضر است كه امر گوشت را تعهد كند اگر مصلحت ميدانيد باو واگذار شود.
حاجى محمد اسمعيل آقا- همين نحو كه آقا سيد حسن گفت كه مجلس بلديه تشكيل شود و رسيدگى باين امور نمايد چه ضرر دارد.
آقا سيد حسن- مجلس بلديه و تنظيم اداره وزارت داخله باين زودى مرتب نخواهد شد كه رسيدگى درين امور نمايد امروزه يك مجلس عجاله از چند نفر اصناف و غيره بايد مرتب نماييد كه اصلاح اين جزئيات در عهده آن مجلس باشد و لازم نيست كه اسمش بلديه باشد.
آقا سيد حسين- پس اجزاء كميسيون را مجلس معين نمايد از هر طبقه يكنفر يا از هر محلى چند نفر و بحكومت بنويسيد تا اينها را جمع كرده تشكيل مجلس دهند.
ميرزا ابوالحسن خان- مجلس محلى كه از طرف مجلس معين شود با حكومت طرف است واسباب زحمت خواهد شد.
سعدالدوله- بايد خود حكومت مجلس محلى تشكيل نمايد شما نبايد تكليف براى او معين كنيد.
آقا سيد مصطفى- حكومت ميخواست كه انجمن محلى ترتيب بدهد و چند نفر از وكلا را هم ميخواست كه داخل باشند حال كه باو ارجاع شود خود در مقام ترتيب خواهد برآمد.
صديق حضرت- چه ضرر دارد كه فعلا انجمن بلديه تشكيل شود.
حاجى سيد نصرالله- باين زودى ممكن نيست.
حاجى محمد اسمعيل آقا- منوط باصلاح اداره وزارت داخله است.
صديق حضرت- حال وزارت داخله داريد يا نه پس در صدد اصلاح آن باشيد والا تمام وزارت خانه ها را تعطيل كنيد براى اينكه همه ناقصند. حاجى محمد اسمعيل آقا- اين چه قياسى است البته هر مطلب را بخواهيد از مبداء و انتهايش بر وفق قانون صحيح باشد وقتى لازم دارد و بايد بنيانش صحيح باشد.
حاجى معين التجار- در خارجه معمول است كه ا نجمن هاى مخصوص براى نظارت و معاونت در هر اداره تشكيل ميكنند و مقصود اينست كه اين انجمن هم همانطور باشد.
سعدالدوله- در خارجه چنين معمول است كه مقابل هر وزارت خانه يك كميسيون دائر است. كه حال مجلس سنا نداريم كه بتواند اين كميسيونها را تشكيل كند و مجلس ما هم كه اينقدر وسعت ندارد براى اينكار ترتيب بدهد تا وقتيكه انجمن مقرر شد بالطبيعه آن متروك ميشود و كارها بواسطه آن انجمن اصلاح و رسيدگى ميشود.
آقاى مشهدى باقر- چند نفر را سراغ داريم كه آنها حاضرند براى اينكار امشب آنها را مى بينم اگر قبول كردند فبها والا با حكومت باشد.
آقا سيد عبدالله- در هر صورت بايد عمل گوشت از اين اشخاص منتزع گردد والا نميگذارند اين امر صورت بگيرد مبلغى پول جوبدارها را خورده و رفته اند بست نشسته اند.
سعدالدوله- هر گاه من باشم اينها را تنبيه كرده پول را از آنها ميگيرم بچوبدارها رد ميكنم. پس خوبست بحكومت بنويسد كه يازده هزار تومان پول چوبدارها را بگيرند و گوشت هم آزاد باشد و هركس بفروشد.
آقا سيد محمد تقى هراتى- آخر نتيجه قرارداد معلوم نشد و اينكه گفتيد با حكومت باشد مقصود آقايان اينست كه ترتيب مستقلى داشته باشد.
حاجى محمد اسمعيل- انجمن بلديه كه حكومت تشكيل ميدهد مثل اينست كه مجلس تشكيل داده باشد چه فرق ميكند.
اسدالله ميرزا- اين اختيار تام است براى حكومت.
مخبرالملك- بايد ملتفت اين نكته بود كه اگر گوشت را آزاد كنند سى هزار تومان دولت را كه قرار شد قصابها بدهند نميدهند.
سعدالدوله- البته بايد پول دولت و چوبدار همه را از ايشان گرفت و بعد هم انجمن بلدى در اينباب از حكومت خواست كه تشكيل كند.
خطابه حاج سيد نصرالله تقوى كه در جلسه مورخ پنجم شوال قرائت نمود (1)
اين ملت چه ميگويد، ميگويد:
هماخطنا اما اسار و امنيه و امادم فالموت بالحر اجدر
اين ملت چه ميگويد، ميگويد: اشترم من ناتوانم ميكشم چونكه گشتم زارباكشتن خوشم‏
اين ملت چه ميگويند، ميگويند ما با موت پيمان ميبنديم و برقبت بيگانگان تن در نميدهيم. اين ملت چه ميگويند، ميگويند ما حضرت اقدس والا شاهزاده شعاع السلطنه را برادر عزيز خود ميدانيم و حفظ رتبه و مقام ايشانرا شيعه اى از حفظ شئون سلطنت ميپنداريم لكن از آن گوهر تابناك متوقعيم در اين انقلاب احوال و تغيير اوضاح كه دوست ودشمن بيگانه و آشنا بر حال زندگانى ما رقت ميكنند و اصلاح پريشانى هاى ما را مشكل بلكه فوق قدرت ميدانند قدرى در تضعيف مشكلات همراهى فرموده بجاى تحصيل مقاصد شخصى خود مساعى در ازدياد عزت و شوكت سلطنت و داعى بر جلب منافع نوعى ملت و دولت باشند. فرضاً كه در مقام رضاى خاطر چهار كرور نفوس اهالى فارس حيف وميل در اين ملك خودتصور كنند زيانى نكرده اند بلكه اگر تمام دارائى خويش را در جذب قلوب آنها صرف كنيد سود است نه زيان. شرف و اعتبار است نه خوارى و هوان كه المال امون من ان يقليل بالرجال در صورتيكه فقير و غنى، ضعيف و قوى از اهل اين مملكت درصددند كه در رفع آرامش و اصلاحات امور دولتى بقدر قوه كوشش كنند و تا بجان و دل حاضر باشند كه بقوت سلطنت مدد دهنده و بحشمت و استقلال اين خانواده بيفزايند ازآن نهال برومند لايق تر است كه در اين باب حاضرتر باشند واقدامات صادقانه ملت را از همه كس بيشتر تمجيد كنند و در انجام اين وظيفه از آحاد سوقه اهل مملكت عقب تر نباشند بايد ملتفت شوند در اين وقت تنگ هر قدر حواس دولت و ملت متوجه اينگونه امور شود از تصفيه كارها دورتر ميماند و اصلاح مهمات سختتر ميشود و پيداست هر قدر زودتر رفع مخاطرات مملكتى شود اصلاحات دستگاه سلطنتى ميسرتر و رفع معايب و تكميل نواقص آسانترخواهد بود در صورت صلاح عام و سكون تام اول ثمرى كه از اين شجر باربر است بى تشويش خاطر اقتطاف شود نصيب زادگان سلطنت است پس چرا در آرامش و پيرايش اين درخت همايون با عموم مردم مساعدت نميكنند تا كى بدورغ و چاپلوسى خائنين خودپرست گوش ميدهند و احوال آينده را در آينه حقيت نماى قلب خود بصرافت طبع مطالعه نميكنند. دريغ اين مردم كه در مقام حسن خدمت اظهار جانفشانى ميكنند در همين نطقه ظاهر شود اينها همان اشخاصى هستند كه دولت براى تحصيل مقاصدشان دچار اين قرض خانمانسوز شد امروز كه در نهايت لزوم محتاج قليل وجه استقراضى است از وحشت عار اينقرض جديد زنهاى ملت حاضرند كه فرش زير پا و لباس بر خود را بفروشند و رفع حاجت فعلى دولت را كنند آنمردان مرد يعنى آن نمك شناسان حقگزار و چاكران جان نثار هيچ بروى خود نميآورند سهل است باز كيسه ميدوزند كه هر يك هر قدر ميتوانند براى خود حصه از اين وجه بيندوزند و بالاى ذخيره هاى خود گذارند و در تهيه اين وجه تعجيل دارند و در خلال اصرار و تلويح ميكنند كه اگر چهار روز دير شود همه ادارات ميخوابد وارباب حقوق شورش و غوغا مينمايند در حقيقت معرفى از حسن كفايت و هنرمندى و لياقت خود ميكنند اينست معنى عنوان عرايض كه متصل ميگويند و مينويسند قربان خاك پاى جواهرآساى مباركت شوم. كسانيكه از جوائز دولتى لب تر نكرده اند خون از چشم ميبارند و از اين وضع ناگوار جگرشان كباب است و خواب راحت ندارند چه شده است آنها را كه پرورده نعمت اين خاندانند و از سيرى در تخمه رفته اند پاس حقوق نميدارند و در مقام سپاسگزارى بقدر يك بيوه زنى از جاى نمى جنبند، اينها مردند؟ نه مرد نيستند اينها دايه هاى از مادر مهربانترند كه در مقام خدمت گزارى هنوز حاضرند اين تعهد مقدس همايونى را كه مفتاح سرنوشت سعادت امت است باطل كنند و نگذارند كه ذره پيشرفت كند، در حقيقت دور از مقام منيع و عرق اصيل آن رخشنده كوكب برج خسرويست كه با اين خيالات ناستوده مردم همداستان باشد و دربرانداختن بنيان نياكان خود با آنها همدست و همزبان گردد و يا مجال دهد كه در اين مقام برخلاف راى انور همايونى چيزى از آنها تراوش كند كه موهن شراب و جبروت دولت باشد حفظ عزت اين تاج و تخت سلطنت بر آحادها مردم فرض عينى است چه رسد بجرگوشگان سلطنت كه بروابط قريب ترند و بمنيع روح حيات مملكت نزديكتر. بتوسط آنهاست كه بايد آفتاب سلطنت باهالى شعاع دهد و اين نباتات ضعيف‏
پژمرده نمو يابد و قوى گردد و بارور شود بايد بعد از اين جهد فرمايند در اين مملكت كه همچون جنگلستانى بى ترتيب است قدرى سايه اين درختان تناور بى ثمر را كم كنند تا آندرختهاى كوچك بارور اندك اندك بيرون آيند. پرو بال گشايند و ميوه هاى مختلف الالوان خود را ظاهر سازند و گنجهاى مخفى خويش را به اطمينان خاطر هويدا و آشكار كنند. قرنها گذشته كه آندسته از مردم در مقابل اينهمه نعمت و مكنت خدمتى بدولت و ملت ننموده و ذره از دقائق خيانت و تخريب مملكت را فرو گذاشت نكرده اند، حالا خواهش اين ملت ضعيف كه تا رمق داشت بار گران آنها را كشيد انيست كه يك مدت قبل هم بآنها مجال دهند تا بى مزد و منت در مقام خدمت و عمارت مملكت باشند با آنكه بر همه عالميان ظاهر است كه تجديد بنا را مدتى وسيعتر از هدم وخرابى بنيان لازمست معهذا تمامى اين ملت متعهدند كه بساليان اندك موافق فرمان لازم الاذعان اين مملكت را مأمور كنند وآب رفته را بجوى خود بازآرند ولى مشروط بآنكه اگر خائنين در اجراى مضمون اين توقيع منيع همراهى ندارند لامحاله اخلال نكنند و هر روز بشكلى اسباب دردسر و اشكال فراهم نياورند ولى افسوس كه يكى فرضه جديد را تصويب ميكند و تعجيل دارد آن يكى طبع روزنامه آزاد را تحذير ميكند و انكار دارد آنديگرى تغيير حكومت ها را در ظرف يكسال بكرات عديده تجويز ميكند و امضا ميفرمايد آخر كدام يك از اين كارها موافق صلاح و صرفه دولت است بر فرض كه اين فرض را در اين نفس آخر كرديم عاقبت چه خواهد شد اگر آنها اين فرض را بعنوان كمك و كارگشائى نميدادند چه ميكرديد شما كه بر اقدام ملت در فراهم ساختن اين فرض ميخنديد وتمسخر ميكنيد بفرماييد ببينيم در رأس موعد تاديه اين فرض را با كسر پنج كرور بودجه ساليانه از كجا ميكنيد آيا خيال اداى اين قروض را داريد يا نداريد اگر خيال نداريد چطور نداريد اگر خيال داريد از كجا ميپردازيد آيا محلى بجز همين ملت فقير كه خداوند آنها را فقط براى تمتع و حظ نفس شما آفريده در نظر است اگر هست بفرماييد كدامست اگر محل ديگرى سراغ نداريد زياده بر اين بر آنها نخنديد و تمسخر نكنيد اداره معارف طبع روزنامه آزاد را منع ميكند فرض ميكنيم جلو افكار مردم را در بيان مصالح و تشريح قبايح گرفت نتيجه اش چيست آيا ما عيوب خود را ذكر كنيم و در صدد رفعش برآئيم بهتر است يا واگذاريم تا وقايع ما را اجانب با قبح اشكال اثر جرايد و نقل محافل كنند و آخر اين دايره معارف مايه اين اسم بى مسمى كه* از رئيس اجازه بخواهد بعد از تحصيل اجازه ميتواند شخصاً بمحلى كه براى نطق وتكلم معين شده برود و لايحه را بدهد كه يكى از منشيان بخوانند اگر پانزده نفر از اعضاى مجلس با عنوان او همراه شدند يعنى مشاوره آن عنوان را تصويب كردند مطلب او در مجلس قبول ميشود و در تحت مشاوره درمى آيد.
47- بعد از قبول مطلبى مجلس مختار است در همان ساعت در آن باره مذاكره كند يا محول بوقت ديگر بگذارد.
48- ساير مردم نيز ميتوانند در صلاح بينى يا شكايات مطالب خود را مكتوباً با امضاء و نشانه منزل بمجلس بفرستند كه در انجمن عرايض رسيدگى شده آنچه تكليف مجلس است گرفتار شود.
فصل ششم‏
در طريقه تشكيل انجمنهاى تحقيق و سپردن مطالب بانها.
49- مقصود از انجمن تحقيق هيئتى است كه اعضاى مجلس براى رسيدگى مطلب بخصوص از ميان خود انتخاب ميكنند و آن برحسب ضرورت و لزوم موقتى يا دائمى خواهد بود.
50- در موقع تشكيل انجمن اول بايد تعيين كنند كه براى انجام كارى كه موضوع تحقيق است چند نفر اجزا لازم است و بعد از تعيين عده اجزاء شروع بانتخاب كنند و طريقه انتخاب آنست كه رئيس اسامى اشخاص را كه براى عضويت انجمن صلاحيت دارند معين كرده بمجلسيان اظهار ميكند اگر قبول كردند همان اشخاص اعضاى انجمن خواهند بود والا هر كدام مقبول مجلسيان نباشد بحكم اكثريت تبديل ميشود.
51- هر يك از انجمنهاى تحقيق يك نفر رئيس و يكنفر منشى ويك راپورت دهنده مابين اعضاى خود انتخاب خواهند كرد.
52- تكليف اعضاء اين انجمن آنست مطلبى كه بآنها رجوع ميشود اول بطور صحت تنقيح كرده بعد بدقت تمام مذاكره كنند بعد از ختم مطلب نتيجه تحقيقات را راپورت كرده در موقعى كه مجلس معين ميكند بمجلس عرضه دارند.
53- اگر انجمن تحقيق براى مداقه در امرى است كه يكى از اعضاء عنوان كرده باشد در اينصورت بايد آن عضو يكى از اعضاى انجمن باشد واگر انجمن راجع بمطلبى است كه از طرف وزيرى اظهار شده آن وزير ميتواند در آن انجمن حضور داشته باشد و در مذاكرات شركت نمايد.
54- بعد از انتخاب اعضاى انجمن بايد منشى اسامى آنها را ثبت كند و صورت اسامى اعضاء را با دستورالعمل و ترتيبى كه مجلسيان براى انجمن مقرر كرده اند نوشته بعد از امضاى رئيس برئيس انجمن تحقيق بدهد.
55- تكليف انتظامات داخلى اعضاى انجمن تحقيق در حكم انتظامات مجلس شورايملى است.
56- اگر اعضاى انجمن تحقيق از دستورالعمل مجلس منحرف شوند و بر خلاف مأموريت مقرره رفتار كنند اعمال آنها از درجه اعتبار ساقط است.
57- اعضاى انجمن تحقيق در باب حدود و تبيهات و شكايات بايد بمجلس شورايملى رجوع كنند.
58- راپورت دهنده انجمن بعد از ختم عمل نتيجه تحقيقات و خلاصه راى انجمن را به مجلسيان اظهار ميكنند يا تقصيلا راپرتى را كه حاضر كرده است قرائت ميكند و نوشتجات راجع به مطلب را با راپورت انجمن برئيس مجلس تسليم ميكند تا باز تفصيلا در موقع بسمع مجلسيان برسد و معلوم شود رأى انجمن در مجلس نيز قبول شده يا نه در صورت عدم قبول خود مجلس در آنخصوص استيناف ميكند يا انجمن ديگر انتخاب مينمايد.
فصل هفتم‏
در انجمن تحقيق عرايض‏
59- چون عده عرايض بمجلس از طرف مردم غالباً زياد خواهد بود لهذا براى رسيدگى بعرايض يك انجمن تحقيق عرايض برقرار ميشود اين انجمن عرايضى را كه لياقت مذاكره در مجلس داشته باشند عيناً بمجلس اظهار ميدارد و از ساير عرايض هفته يك مرتبه فهرستى ترتيب داده با اشاره بخلاصه آنها بعرض مجلس خواهد رسانيد.
فصل هشتم‏
در تصحيح و تجزيه مطالبى كه بمجلس داده ميشود.
60- اگر اصل مطلبى كه بمجلس داده ميشود ناطق بر بعضى جزئيات نباشد اعضاى مجلس ميتوانند جزئيات مطلب را معين كرده تحت مشاوره درآورند.
61- مطالبى كه بمجلس داده ميشود تكليف اعضاى مجلس يا اعضاى انجمنهاى تحقيق اينست كه اگر در عبارات و طريقه اداى آن يا در شرح جزئيات آن عيب و نقصى باشد تصحيح كرده بعبارات واضح و روشن تعبير كنند بعد از تصحيح اگر جزئيات و فروع زياد داشته باشد بايد آنرا با جزئى كه مطلب از آنها تركيب شده تجزيه كرده در هر يك عليحده گفتگو كنند مثل اينكه شخصى مطلبى داده است كه فلان ماليات بايد از فلان محل گرفته شود و بفلان مصرف برسد يك جزء مطلب گرفتن ماليات است از اين محل و جزء ديگر مصرفى است كه معين شده پس بايد مطلب را باين دو جزء تجزيه كرده در هر يك عليحده مذاكره كنند و رأى مجلس يا انجمن را در هر كدام تعيين نمايند.
62- يكى از شرايط تصحيح مطالب اينست كه بعد از فراغت از تصحيح سه مرتبه در مجلس خوانده شود اول بعباراتى كه صاحب مطلب داده است بدون كم و زياد. دويم با ضميمه آنچه كم و زياد كرده اند. سوم بعد از تصحيح تام و علت سه دوره قرائت اينست كه معلوم شود تفاوت مطلب تصحيح شده و كم و زياد آن با اصل مطلب چيست.
فصل نهم‏
در ترتيب مذاكره مطالب‏
63- هنگاميكه مطلبى در تحت مذاكره است ديگرى نبايد مطلب مجددى در آن داخل كند تا مذاكره آن مطلب تمام بشود مگر آنكه مطلب ثانى مقدمه مطلب اول باشد و مجلسيان بآن محتاج باشند.
64- مطالبى كه بمجلس برسد هر كدام مهمتر است مذاكره و انجام آن بايد مقدم باشد.
65- وقتيكه مطلب بمجلس رسيد و رئيس مذاكره آنرا بروزى معين توقيف كرد بايد اين مطلب در فهرست آنروز ثبت شود تا در آن روز و در ساعتيكه معين كرده اند در آن مذاكره شود اتفاقاً اگر مجلسيان در آن ساعت بمطلب ديگر مشغول شدند هر كس از اعضاى مجلس ملتفت شد حق دارد اظهار كند كه موقع مذاكره فلان مطلب رسيده است و بايد آنرا مقدم داشت.
66- اگر مطلب مهمى پيش آيد كه انعقاد مجلس براى مذاكره آن لازم باشد و تا موقع انعقاد مجلس معمول فاصله باشد بايد رئيس اعلان كند كه در فلان و فلان ساعت انعقاد مجلس فوق العاده براى فلان مطلب لازم است و مجلسيان بايد در همان روز و ساعت معين حاضر شوند بعد از حضور و مذاكره اگر باز به انعقاد مجلس ديگر احتياج افتاد هر يك از مجلسيان ميتوانند ضرورت مجلس فوق العاده ديگر را اظهار كنند و رئيس وقت و ساعت آنرا معين نمايد تا وتقيكه مذاكره آنمطلب ختم و اعاده مجلس فوق العاده ضرور نباشد.
67- مطالب دولتى و مطالبات اساسى بايد سه مرتبه در مجلس قرائت و مطرح مذاكرات شود.
68- ترتيب قرائت سه گاه اينست كه پس از قرائت اول در اصول مسئله مذاكره كنند و معلوم شود كه رجوع بانجمن تحقيق لازم است يا نيست. از قرائت اول تا قرائت ثانى بايد اقلا دو روز فاصله باشد و اگر مطلب راجع بانجمن تحقيق شود بايد از روزى كه صورتمجلس انجمن تحقيق باعضا تقسيم ميشود تا روز قرائت ثانى سه روز بگذرد.
69- پس از قرائت ثانى اصلاحاتيكه بنظر اعضاء مجلس ميرسد بايد بترتيب مقرر اظهار نمايند و بدلايل لازمه استدلال كنند. پس از انجام مذاكرات نتيجه آنها را كه يكى از منشيان نوشته است بانضمام صورت اصل مطلب در نوبت ثالث قرائت نموده آراء اهل مجلس معين شود.
يقين است اگر در قرائت ثانى مجلس مطلب را رد كند قرائت ثالث واقع نخواهد شد.
70- پس از انجام مذاكرات در قرائت ثانى و تقسيم صورت مجلس باعضاء تا قرائت ثالث بايد اقلا دو روز فاصله باشد. بعد از قرائت ثالث اصلاحيكه يك يا چند نفر اظهار نمايند مطرح مذاكره نميشود مگر آنكه پانزده نفر متفقاً آن اصلاح را بخواهند و نتيجه قرائت ثالث رد يا قبول خواهد بود.
71- مطلابيكه در يك دوره اجلاسيه قرائت نشده باشد يا پس از قرائت ناتمام مانده باشد در دوره ديگر مطرح مذاكره نميشود مگر اينكه مجدا به مجلس اظهار شود.
72- براى تحصيل آراء بايد مطلبى كه مطرح مذاكرات بوده قبل از رأى خواستن جهت تذكار حاضرين در اطاق خوانده شود.
فصل دهم‏
بعضى از قوانين در مباحثه و مذاكره مطالب.
73- در صورتيكه دو ثلث از اعضاء مجلس حضور داشته باشند شروع بمذاكرات و در صورتيكه سه ربع حاضر باشد اقدام به تحصيل آراء ميشود اگر عده حاضر از سه ربع كمتر باشد تحصيل آراء نميشود.
74- حق نطق با كسى است كه پس از عنوان مطلب اول خواهش نطق كند و بعد به ترتيب اظهار.
75- هر يك از مجلسيان كه مستعد براى نطق هستند در اول امر بيش از يكمرتبه حق نطق ندارد ولى بعد از آنكه ساير اعضاء مجلس هر كدام يكمرتبه نطق كردند يا از سكوت آنها معلوم شد كه نطقى در آن موضوع معين ندارند و مطلب هم مجمل ماند آنوقت ناطق اول ميتواند با اجازه رئيس ثانيا نطق كند تا وقتى كه مطلب تعيين و تشريح شود.
76- اگر يكى از مجلسيان كه نوبت نطق اوست نطق كرد ولى مجلسيان نطق او را ملتفت نشدند ميتواند از رئيس اجازه بخواهد كه نطق خود را تجديد نمايد.
77- در موقعى كه مباحثه مطلبى در مجلس طول كشيد و راى مجلسيان معلوم نشد هر يك از آنها ميتوانند برخاسته واظهار دارند كه مذاكره اين مطلب طول كشيده بايد رئيس اكثريت آرائ را معين كند در اين موقع اگر پانزده نفر از مجلسيان شخص متلكم را تقويت كنند رئيس بايد فوراً بمجلس اعلان بدهد و درصدد كسب اكثريت برآيد.
فصل يازدهم‏
در طريقه بدست آوردن اكثريت آراء
78- براى تعيين اكثريت آراء پس از اعلان رئيس بهر يك از اعضاء دو قطعه مقوا داده ميشود كه يكى از آنها سفيد و ديگرى كبود خواهد بود و اسم گيرنده روى آنها چاپ است مقواى سفيد نشانه قبول و كبود نشانه رد مطلب است هر يك از اعضاء بايد راى خودش را انداختن يكى از دو قطعه مقوا در ظرفى كه نزد او ميبرند ظاهر سازد پس از تحصيل آراء تمام اعضاء آن ظرف را در حضور حاضرين خالى ميكند و يكى از منشيان مقواهاى سفيد را جدا ومقواهاى كبود را جدا بصورت بلند شماره مينمايد و رئيس مجلس حاصل شماره را اعلام ميكند.
79- رئيس و منشيان بايد رأى خود را بعد از آراء سايرين و قبل از شماره آراء بترتيب فوق اظهار نمايند.
80- هر گاه در موقع بدست آوردن اكثريت آراء يك يا چند نفر كه عده آنها بيش از ربع عده اعضاى مجلس نباشد حاضر نبودند حق ندارند راى مجلس را قبول نكنند.
فصل دوازدهم‏
در توضيح خواستن از ادارات‏
81- سؤالات مكتوبى كه از طرف مجلس از وزراء ميشود بايد در ماده معين باشد و پانزده نفر از اعضاء مجلس آنرا امضاء نموده برئيس بدهند كه سواد آنرا بمهر مجلس بمقام صدارت تبليغ نموده اصل را بدفترخانه مجلس بسپارد در موقعيكه رئيس اين سؤالات را بمقام صدارت يا وزراء تبليغ ميكند بايد روزى را تعيين كند كه صدر اعظم يا وزيريكه مطلب راجع باوست يا معاون آنها براى جواب دادن در مجلس حاضر شود.
82- روز موعود اول كسيكه توضيح خواسته و منشاء سؤال بوده مطلب را اظهار و موجه ميدارد تا وزير يا معاونى كه حاضر است جواب بگويد.
فصل سيزدهم‏
در انشاء عرايض بحضور مبارك‏
83- براى انشاء عرايض بحضور مبارك همايونى انجمنى مركب از دوازده نفر از اعضاء مجلس تشكيل ميشود كه هر دو نفر از آنها از طبقه باشند، اين انجمن برياست رئيس مجلس عريضه را نوشته پس از قرائت در مجلس بتوسط هيئتى كه مركب است از رئيس مجلس و شش نفر ديگر كه طبقات ششگانه انتخاب كنند بعرض ميرسد.
فصل چهاردهم‏
در رسيدگى بشكايات راجعه بانتخابات‏
84- چنانكه در نظامنامه انتخابات مقرر است شكايات در انتخابات را بايد بالاخره راجع بمجلس شوراى ملى نمايند و براى رسيدگى باين شكايات بايد انجمن تحقيقى تشكيل شود كه بمواد شكايات رسيدگى نمايد.
85- شكايات راجعه بانتخابات را در هر محلى بايد در ظرف ده روز پس از انتخابات به پستخانه آن محل داده باشند والا ظرف ملاحظه نخواهد بود.
86- انجمن تحقيقات شكاياتى را كه: وقع بمجلس ارسال شده باز و رسيدگى مينمايد و صورت مجلس انجمن را بمجلس عرضه ميدارد واگر منتخبى برخلاف نظامنامه انتخاب شده باشد بايد آن انتخاب اعاده شود ولى تا روزيكه در اين خصوص حكم مجلس صادر نشد آن منتخب از اعضاء مجلس محسوب است و حق رأى دادن دارد.
فصل پانزدهم‏
درتكاليف تماشاچى‏
87- عموم مردم ميتوانند با داشتن بليت براى استماع مذاكرات در اجلاسات علنى داخل مجلس شوراى ملى بتواند و در جائى كه براى تماشاچى مقرر است بنشينند.
88- تماشاچيان بهيچوجه حق شركت در مذاكرات مجلس ندارند و بايد در كمال آرامى نشسته فقط مستمع باشند.
89- تماشاچيان بايد در ورود بمجلس خود را مكلف باطاعت قوانين نظميه مجلس دانسته در صورت تخلف از آنها از هر گونه اقدامات سخت نرنجند.
خاتمه‏
هر يك از اين قوانين و نظامات كه بحكم تجربه و اتقضاى وقت جالب نسخ و تغيير باشد اعضاء مجلس بحكم اكثريت ميتوانند آنرا بقانون ديگر كه مناسب با حال مجلس باشد تبديل كنند و همچنين فصول جديدى كه طرف احتياج بشوند بر اين نظامنامه اضافه خواهد شد.
بتاريخ 29 شهر شعبان 1324
</section>
<section type="session" number="20">
جلسه: 20
مذاكرات مجلس شوراى ملى سه شنبه 9 شهر ذيقعده الحرام‏
آقا سيد محمدمجتهد- بنا بود كه امروز نظامنامه را بدهند در مجلس قرائت و بصحه رسيده اجرا دارند چه شد؟
رئيس- امروز مشغول همين كار بودم و مراجعه ننموديم بعضى اصلاحات بود در مقام برآمده تمام ميشود ميآورند در مجلس قرائت ميكنند.
آقا سيد محمد مجتهد- ديگر رجوع بنظامنامه براى چه بودند خدمت حضرت ولايت عهد قرائت كردند در چند جاى از چند فصل را بعضى تغييرات جزئى دادند.
آقا سيد محمد مجتهد- تغيير لفظى يا معنوى‏
رئيس- بعضى لفظى است و برخى راجع بمعنى است.
حسنعلى خان- تغييرات جزئى است چندان اهميت ندارد و قابل ملاحظه نيست.
آقا سيد محمد مجتهد- اگر نظامنامه متعلق بمجلس است بايد مجلس او را اصلاح و تصويب نمايدواگر نظامنامه دولت است بسته بميل خودشان است هر چه تغيير و تبديل ميخواهند بدهند ابتدا فقط در ماده استثناء مرخصى مجلس در دوره اول گفته بودند نوشته خارج ميدهيم حال امروز در مقام تغيير نظامنامه هستند اگر نظامنامه صحيح است ديگر اين تغييرات و نوشته خارج براى چيست؟ بايد از حضرات وكلا پرسيد كه قبول دارند اين ترتيبات را يا نه.
آقا سيد عبدالله مجتهد- كيست كه قبول نداشته باشد چه ضرر دارد مذاكره كنند.
آقاى آقا سيد محمد مجتهد- ميخواهيد بپرسيد كه قبول دارند يا نه (بعد از استفسار باستثناى چند نفر وكلا همه گفتند قبول نداريم).
سيد الحكما- غرض اتحاد دولت و ملت است از تشكيل اين مجلس در اينصورت ديگر نوشته خارج و تغييرات فصول نظامنامه براى چيست.
آقا ميرزا محمود خوانسارى- خوبست براى اكثريت آراء در اين باب ورقه قرعه اعمال شود (گفتند بشود)
رئيس- ميدانيد كه موضوع مبحث چيست اينست كه چون در نظامنامه ترخيص مجلس در دوره اول مستثنى شده بود وحال ميخواهند آن استثنا در نظامنامه باشد ولى حضرت وليعهد ميفرمايد بر طبق همان سند ميدهم كه اين مسئله در دوره اول مستثنى باشد.
آقا ملاحسن- باين طريق اصل نظامنامه از اعتبار مى افتد زيرا كه نظامنامه سبب اعتبار همه چيز بايد باشد در اينجا مايه اعتبار نظامنامه نوشته خارج ميخواهد بشود پس اين نظامنامه نخواهد بود.
ميرزا محمود خوانسارى- غض از اين تغيير و تبديل و نوشته خارج چيست.
رئيس- غرض رامن چه ميدانم چيست ايشان صلاح را اينطور دانستند.
آقا سيد عبدالله مجتهد- اين مطلب را ما هم گفتيم كه عدم ترخيص مجلس در دوره اول بسند خارجى باشد نه اينكه حضرت وليعهد گفته باشند وامروز هم آقايان اينجا همچه اظهار داشتند كه ضررى ندارد.
آقا سيد محمد مجتهد- آنروز كه اينجا مذاكره اين مطلب شد چون فقط منباب اخبار بمجلس ذكر شده بود نه بعنوان اخذ رأى وكلا هيچ رأى ندادند ساكت بودند.
آقا ملاحسن- وكلا حاضرند و متفقند كه راضى باين ترتيب نيستند.
آقا ميرزا محمود خوانسارى- جناب سعدالدوله شما چه ميگوييد.
سعدالدوله- قرعه بكشيد.
آقا ميرزا محمود خوانسارى- بهتر اينست كه اول نظامنامه قرائت شود شايد جاهاى ديگر هم محل ايراد باشد.
آقا ملاحسن- قرائت نظامنامه طول ميكشد حال قرعه بكشند.
صديق حضرت- خواندن نظامنامه لازم است.
آقا ميرزا محمود اصفهانى- تا نظامنامه خوانده نشود ما از اينجا نميرويم.
 (در اين موقع براى اخذ راى در اين مسئله قرعه كشيدند كه هر كس ذكر استثناء ترخيص دوره اول را در همان نظامنامه صلاح ميداند ورقه سفيد بدهد و هر كه بنوشته خارج خواهانست ورقه رنگين بدهد بعد از قرعه اكثريت آراء بر اين شد كه همان جزو نظامنامه باشد) نظامنامه را طلب كردند كه قرائت شود.
سيد الحكما- امشب تا نظامنامه خوانده نشود احدى از وكلا نميرود اگر ميخواهند صحه كنند اگر نميخواهند هم نكنند ديگر كارد باستخوان رسيده و صبرها تمام شده است.
حاجى محمد تقى- با نسخه اولى مطابقه شود. كه گر كم و زيادى دارد معلوم شود (نسخه اول را هم آوردند بحاجى محمد اسمعيل آقا دادند و نسخه جديد را آقا ميرزا طاهر قرائت ميكردند).
اصل يازدهم- كه مشتمل بود بر اين كه در موقع افتتاح مجلس بايد منتخبين قسم ياد نمايند بعدم مخالفت با دولت و سعى در امورات راجعه بخود در خيرخواهى ملت و ترقى مملكت با نسخه اولى قدرى مخالفت داشت.
آقا ملاحسن- همان ترتيب نسخه اولى چه ضرر دارد.
حاجى محمد اسمعيل آقا- اين صورت قسم مطابق است با آن قسمى كه سلطان ياد ميكند براى ابقاء اين مجلس و حفظ حدود وحقوق آن وكلا هم باين ترتيب قسم ياد ميكنند عيبى ندارد.
آقا ميرزا ابوالحسن خان- قسم در اين موقع با حق و صحيح است يا نيست، در صورتيكه وكلا خواهند تخلف از سلطان عادل خودشان بكنندو بخواهند كه جد و جهد در اصلاح ملك و ملت نمايند چه ضرر دارد كه قسم ياد نمايند.
آقا سيد حسن تقى زاده- وكلا، وكلاى ملت اند باينها قسم نميدهند بنوكر و اجزاء مخصوص ميدهند در هيچ جا معمول نيست كه بوكلاى ملت قسم بدهند.
صديق حضرت- اين قسم بجهت تخلف نكردن با دولت است نه براى حفظ حقوق ملت.
آقا سيد محمدتقى هراتى- در نسخه اول چون كلمه (بميزان شرع) بود در اين نسخه هم كه باشد باقى آن عيبى ندارد (اين لفظ نوشته و شروع بقرائت شد) اصل پانزدهم اسقاط شده، اصل شانزهم كه مشتمل بود بمختار بودن مجلس در كليه انشاء قوانين واوضاع دوائر دولت و (توسط شخص اول) درخصوص موشح شدن بصحه همايونى واجرا داشتن آن نيز اسقاط شده بود.
حاجى امين الضرب- چون اين اصل عين مضمون دستخط است و دستخط هم در جزو نظامنامه چاپ خواهد شد (و توسط) شخص اول هم در صورت نبودن مجلس سناست حال كه بنا شد محل سنا منعقد شود و لوايح اين مجلس برود بمجلس سنا و بعد از تصويب آن مجلس بصحه همايونى برسد بواسطه اين دو جهت گفتند اين اصل لازم نيست.
حاجى محمد اسمعيل آقا- اين مجلس براى مشورت و وضع قوانين سياست است وقتى كه كار با مجلس نباشد پس فايده اين مجلس چيست؟
آقا سيد محمد تقى هراتى- اگر غرض از مجلس فقط اظهارات لوايح خيرخواهانه باشد اعم از اينكه قبول بشود يا نشود روزنامه نويسها هم اينگونه لوايح خيلى اظهار ميدارند شايد بهتر و مفيدتر هم گاهى بنويسند پس مجلس حكم روزنامه نويس را دارد.
ميرزا ابوالحسن خان- بايد ديد كه ساير ممالك با بودن مجلس سنا اين حق را بمجلس ملى داند يا نه اگر دادند شما هم مطالبه كنيد و اگر ندادند ديگر چه گفتگويى است.
سعدالدوله- اين تغييرات و گفتگوها همه براى اينست كه چون مقصود فهم حقيقت مطلب نيست شما على الاتصال اين نظامنامه را بدهيد بكميسيون از آنجا بدهند بدولتيان تغيير كرده برميگردد و تغيير داده پس ميرود على الدوام در تغيير است مجلس بايد چند نفر را كه اعتماد و اطمينان بايشان هست انتخاب كرده بنشينند مراجعه كند هر گاه قبول كردند فبها و هر گاه نكردند كه نكردند.
آقا سيد عبدالله مجتهد- از اول مجلس سنا را گفته بودند كه هر گاه امرى در مجلس ملى اشكال پيدا كند كه اكثريت آراء در آن متعسر باشد رجوع بسنا شود و از اجتماع اين دو تصويب و تصحيح آن امر صورت بگيرد نه باين طريق كه حالا ميگويند.
سعدالدوله- وضع مجلس سنا نه براى اين است بلكه مجلس سنا با اين مجلس متفقاً بايد كار بكنند.
رئيس- مطلب همين است بايد تمام مطالب اصلاح و انجامش به اتفاق اين دو مجلس باشد.
سعدالدوله- اينكه نوشته شده دولت هروقت بخواهد مجلس سنا را تشكيل ميكند حال دولت خواست تشكيل كند در صورت تشكيل مكلف به لوازم خود خواهد بود و بايد كار بكنند دراين حال مطلب تغيير ميكند.
مخبرالملك- اين نظامنامه را يك نفر ننوشته و نميتواند بنويسد، از اول نمان آن را تصديق كرده بودند حال منكر ميشوند.
حاجى محمداسماعيل آقا- كسى منكر آن مطلب نيست و آنچه را هم كه قبول كردند انكار ندارند.
مخبرالملك- در آن نسخه سنا را قبول كرده ايد در خصوص باقى تغييرات هم يك كميسيونى از مجلس تشكيل بكنيد ببينيد در اين تغييرات فقط تغيير الفاظ است يا راجع به معنى هم هست ما كه مقابله و اصلاح كرديم فرقى نداشتند.
حاجى محمداسماعيل آقا- شما ميخواهيد اجباراً به گردن مجلس بگذاريد يا بايد آنها قبول و تمكين بكنند؟
آقاسيدحسن تقى زاده- بايد بدانيم كه اين مجلس ملى فعلًا تشكيل و افتاح شده است يا نه اگر نشده است كه چه گفتگويى داريد و هرگاه شده بايد در مجلس سنا مذاكره و گفتگو شود كه چيست و چه ميكنند تاحال كه كيفيت و چگونگى مجلس سنا را نمى دانستيد چيست پس در اصل آن مذاكره شود.
رئيس- اين مجلس تشككيل و افتتاح شده و مجلس سنا را هم قبول كردند (جمعى گفتند مجلس سنا را به اين طريق كه معرفى كرديد قبول نكرديم)
آقاسيدحسين- مجلس سنا را در ضمن آن نظامنامه با كثريت آراء قبول كرديم حال كه آن فصول تغيير يافت اين هم يكى از آن فصول است دوباره بايد از تمام اخذ رأى كرد.
رئيس- اين نظامنامه بود كه ما نوشته بوديم پيش خودمان معلوم نبود كه طرف قبول دارد تمامى آن را يا نه حال كه رجوع كردند اين طور قبول ميكنند نه شما مجبوريد نه آنها.
آقاسيدحسين- حال كه ما مختاريم پس مجلس سنا يكى از فصول آنست بايد مذاكره شود.
سعدالدوله- اين نظامنامه است كه طرف نوشته و قبول دارد شما قبول نداريد يكى ديگر بنويسيد بدهيد (بعضى گفتند كه در آن نسخه مجلس وضع ادارات و تأسيس قوانين را متحمل ميشد و حال با مجلس سناست در اين صورت فايده مجلس چه خواهد بود.)
رئيس- مجلس ملى لازم نيست وضع ادارات دولتى را بنويسد مجلس سنا مينويسد به مجلس ملى ارائه ميدهد و تصويب ميخواهد هرگاه مسامحه كنند مجلس اولًا اظهار و بعد از اظهار انشاء ميكند و ميفرستد.
حاجى محمدابراهيم- اين نظامنامه را كه نوشته بوديد آنها غير از دو فصل تمام آن را قبول داشتند چرا پس اين تغييرات پيداشد.
رئيس- آنوقت نظر به مجلس سنا نبود ولى حالا كه بايد باشد بايد به اتفاق هم كار كنند.
حاجى محمدابراهيم- حال كه مجلس اختيار و حكم ندارد و تمام كارها به تصويب سناست چه فرق كرده همانست كه بود هرچه ميخواستند ميكردند حال هم بكنند ديگر لازم نيست از ما سند و نوشته بگيرند.
رئيس- وضع قوانين را ممكن است كه مجلس سنا نموده به تصويب مجلس برساند و ميشود مجلس وضع كند بفرستد به سنا و ممكن است هردو بالاتفاق اين كار را بكنند ولى در صورتيكه مجلس به تنهايى اين عمل را نمود صورت انشائى است كه لازم الاجرا نيست مگر بتصويب مجلس سنا و بعد از صحه همايونى.
آقا مشهدى باقر- حال كه وقت تنگ است و آقايان كسل شدند از فردا صبح حاضريم كه تا هر وقت طول بكشد براى ختم اين عمل در اينجا حاضر باشيم از آن وقتى كه موكلين ما را براى اين مجلس انتخاب نمودند بيكاريم و ما را براى اين كار معين نمودند.
رئيس- بلى حال ديگر وقت خواندن نظامنامه نيست ولى بايد ملتفت بود كه تاكنون اين ترتيبات در اين مملكت نبوده در آنجاها كه هست چطور رفتار ميكنند پس ما هم كه اخذ اين ترتيبات را از آنجاها كرديم بهمان نحو رفتار كنيم و بحثهاى بيفايده ننمائيم.
آقا مشهدى باقر- ما وكلا چون شخص شما را از همه جهت از خودمان داناتر و بهتر و متدين تر ديده و دانسته بوديم بطيب خاطر و رضايت نفس شما را رئيس دانسته قبول نموديم ولى تمامى رفتار و همقطاران ميگويند كه شما در امور جد و جهد نميكنيد و بعضى مطالب را به مسامحه ميگذرانيد.
رئيس- براى چه من ملاحظه ميكنم اين اشتباه و خيال است كه درحق من كرده اند.
حاجى محمد اسمعيل آقا- چون در موقع رد و ايراد شما طرف صحبت ميشويد و محاجه ميكنيد اينست كه اينطور تصور ميكنند شخص رئيس بايد صحبت طرفين را گوش داده بعد از اتمام قطع و فصل مطلب نمايد.
رئيس- بعدها صحبتى نميكنم بلكه يك چند روز حاضر نميشوم تا اين گفتگوها و مذاكرات ختم شود. مخبرالملك- آن وقتيكه مردم در سفارت بودند جمعى از محترمين آمده بودند و اظهاراتى نمودند در حالتى كه آن وقت كسى جرأت قبول وكالت كردن و قانون نوشتن نداشت وقتى كه ما اقدام كرديم سايرين هم اقدام كردند با آنهمه زحمات و سپر بلا شدن حال ما را مغرض و طرفدار ميدانند (تمامى گفتند كه كسى شما را مغرض نميداند و شما از اينگونه اغراض مبرا هستيد).
مخبرالملك- مردم تصور ميكند كه چون داراى مجلس شدند بايد با دولت طرف باشند و ما را سپر بلا قرار دهند.
حاجى محمد اسمعيل آقا- آن اشخاصى كه آمدند و شما را داخل كار نمودند همه خود را سپر بلا نموده بودند و همه قسم همراهى داشته و دارند ولى مقصود اين است كه همه زحمت ها و جان كندنها براى اتحاد دولت و ملت و اصلاح مملكت است در صورتيكه اول فوائد راجع بدولت است بعد بملت با اين ترتيب ميگوييم دولت اينقدر طرف خود را ملاحظه و منظور نداشته باشد و همه چيز را بمقصود خود عمل نكند قدرى همراهى كند تا امور اصلاح شود (بعد از مناجات و مذاكرات زياد)
آقا سيد عبدالله مجتهد- مجلسى كه نتواند كارى بكند و چپمش بخارج باشد كه آيا كارى باو رجوع ميشود يا نميشود و بهيچوجه اختيار نداشته باشد مگر باظهار لوايح اين چه مجلسى است و حاصلش چيست اگر همان نظامنامه اولى را بما ميدهند قبول داريم والا نه.
حاج معين التجار- با مجلس سنا يا بى مجلس سنا قبول داريد.
آقا سيد عبدالله- سنا را هم قبول داريم و او را در اول امر هم لدى الحاجه قبول كرده بوديم كه هر گاه مشكلى باشد در آن صورت باتفاق اين دو مجلس آن امر انجام و ختم شود.
سعدالدوله- عقيدهمن اينست كه يك كميسيونى مركب از پنج نفر دو نفر از آقايان آقاى سيدعبدالله و آقاى سيدمحمد و يكنفر منتخب از وكلا و يكنفر از طرف دولت كه قاطع و فاصل باشد با خودم و يكنفر منشى در همين مجلس حضور تمام وكلا فصل بفصل خوانده بعد از توضيح و تنقيح و تصحيح منشى آن فصل را نوشته و همينطور تا آخر در اين مجلس ختم شده و تقويت نموده بصحه برسد بشرط اينكه غير از اين پنج نفر كسى حق نطق و گفتگو نداشته باشد اگر صلاحست اين كار را بكنيد.
آقاسيدعبدالله مجتهد- خيلى خوبست ولى دائره را قدرى توسعه بدهيد كه ده دوازده نفر باشند دو نفر از طرف دولت باشد و سه نفر از طرف علما باشند تا باتفاق اين عمل صورت بگيرد.
حاجى محمدتقى- بايد آن دو نفر كه از طرف دولت حاضر ميشوند در اين امر وكالت تامه داشته باشند كه بعد از امضاى آنها دولت متقبل باشد صحه و قبول آنرا بپذيرد.
سعدالدوله- خوبست همينطوركه گفته شد صورتى مجلس بنويسد و از دولت بخواهد كه بيايند در همينجا ختم گفتگو كنند.
حاجى امين الضرب- اين ترتيب باشد بهتر است يا اينكه همان چند فصلى كه اسقاط شده و تغيير كرده آنها را بجاى خودش بياورند و تصحيح كنند شايد دولت همان نسخه اولى را قبول كند.
سعدالدوله- چه ضرر دارد بنويسند يا اين ترتيب با اعضاء آن نسخه اولى هر كدام را قبول مينمايند (آقا سيد عبدالله استفساراً برئيس رو كردند كه بنويسند؟)
رئيس- من رأى ندارم.
آقا سيد عبدالله- رأى ندادن شما كافى در ننوشتن نيست سايرين ميخواهند كه نوشته شود، پس بنويسند، (آقاى سيد محمد تقى هراتى شرحى بمضمون ذيل بصدارت نوشت كه چون اسقاط و تغيير بعضى از اصول نظامنامه موضوع بحث و مذاكره در مجلس شد اكثريت آراء و اتفاق قاطبه وكلا بر اين شد كه يا همان نسخه اولى را دولت بما مرحمت نمايد و يا صورت كميسيون مذكور را قبول نمايد تا در اين ماده ختم مذاكره و مباحثه شود.)
سعدالدوله- شرحى نوشته بودند در باب انتخاب وكلاى گروس كه حكومت خيلى استبداد بخرج ميدهد و نميگذارد انتخاب وكلا صورت بگيرد.
سيد الحكماء- شكايت از حكومت دامغان كردند در انتخاب وكلا جمعى شكايت از حكومت خراسان در اين باب نمودند.
سعدالدوله- خراسان از همه جا بدتر و مغشوش تر است و اعمال حكومت آنجا سرمشق حكومتهاى ساير ولايات شده است بايد در اين باب ترتيب صحيحى داد.
</section>
<section type="session" number="21">
جلسه: 21
مذاكرات دارالشوراى ملى 5 شنبه 11 ذى القعده 1324
امروز موضوع مذاكرات مجلس فقط نظامنامه اساسى بود. مشيرالملك و حاج محتشم السلطنه و مؤيدالسلطنه بوكالت از جانب دولت عليه حاضر شده بودند كه در فصلو نظامنامه مباحثه و مذاكره نمايند تا باتفاق آراء وكلاء ملت و نمايندگان دولت تصفيه و تسويه شده بصحه همايونى برسد و باجرا گذاشته شود.
پس از اجتماع وكلا طرفين بقرائت فصول نظامنامه و گفتگو در باره آن پرداختند و مذاكرات بيشتر از هفت ساعت طول كشيده و ختم مجلس نزديك چهار ساعت از شب گذشته واقع شد و در اين مدت نمايندگان ملت و دولت مشغول رد و ايراد و طرح و قبول و توضيح و تنقيح نظامنامه اساسى بودند.
اصل هشتم- كه مضمون آن اين بود «هر سال پس از تعطيل تابستان افتتاح مجلس از اول برج عقرب خواهد بود» موضوع بحث شد جمعى صلاح دانستند كه افتتاح مجلس از چهاردهم ميزان كه مطابق روز جشن تشكيل وافتتاح اوليه مجلس است مقرر باشد باكثريت آراء پسنديده و تصويب و همينطور مقرر شد.
اصل يازدهم- كه محتوى اين مضمون بود «اعضاء جلس بايد بانيطور قسم ياد كنند كه ما اشخاصى كه صاحبان امضاء ذيل هستيم خاوند را بشهادت طلبيده و بقرآن كريم قسم ياد ميكنيم كه حتى الامكان تكاليف مرحومه خودمان را با كمال بينش و دقت و نهايت جدو جهد انجام دهيم و نسبت بمتبوع معظم خود اعليحضرت شاهنشاهى راستگو و صادق باشيم و نسبت باساس سلطنت خيانت نورزيم.»
بعضى از نمايندگان اينطور رأى دادند كه فصل مذكور باين مضمون و مقيد باين شرط باشد كه (ما خداوند را گواه و شاهد گرفته و بكتاب الهى قسم ياد ميكنيم كه ماداميكه دولت عليه و پادشاه عادل متبوع ما با مقتضيات اين نظامنامه همراهى و مساعدت داشته و از اساس مجلس ما تقويت فرمايند ما نيز نسبت بسلطنت اعليحضرت خيانت ننموده و نسبت بمتبوع معظم خود صادق و راستگو باشيم) كليه نمايندگان اين رأى را پسنديده و بهمين ترتيب تصويب و نوشته شد.
اصل دوازدهم- كه مضمون آن اينطور بود كه «در موقعى كه يكى از وكلا مرتكب جنايتى شوند بايد اجراى سياست و حكم در باره او بااطلاع مجلس باشد» قرائت شد بعضى وكلا اينطور صلاح ديدند كه بجاى لفظ با اطلاع لفظ باستحضار نوشته شود و چون اين رأى بتصويب رسيد همينطور نوشته شد.
اصل پانزدهم- در موقع مذاكره گذاشته و مضمون آن اينطور قرائت شد كه «براى انتظامات مجلس دولت عليه يكدسته مأمورين نظميه در تحت اوامر مجلس قرار خواهد داد» در قبول يا رد اين اصل مباحثات طولانى بميان آمد بالاخره بعضى رأسا اسقاط اين اصل را باين استدلال لازم دانسند كه اگر مراد از انتظام، انتظام داخلى مجلس باشد كه اين مسئله از وظايف معينه و در عهده رئيس است و اگر مقصود انتظام خارجى است كه انتظامات بطور عموم بعهده نظميه مملكت است و تخصيص بمجلس لازم نيست بموجب اكثريت آراء اين رأى تصديق شده و فصل مزبور القاء و اسقاط شد.
اصل بيستم- كه به اين مضمون بود «در هر موقع كه قسمتى از دارائى يا عايدات دولت فروخته و منتقل شود و يا تغيير و تبديلى در حدود و ثغور مملكت لزوم پيدا كند با اطلاع و تصويب مجلس خواهد بود» قرائت شد در اين عبارت نمايندگان اينطور رأى دادند كه بجاى لفظ عايدات دولت، عايدات مملكت نوشته شود بهمين ترتيب نيز اصلاح و نوشته شد.
اصل بيست و يكم- موضوع مباحثه شد مضمون اين اصل اين است كه «بدون تصويب مجلس شوراى ملى تشكيل كمپانى و شركتهايى عمومى از هر قبيل و بهر عنوان نخواهد شد» اين عبارت باين مضمون تبديل شد كه اگر دولت بخواهد امتياز شركتى بدهد بايد بتصويب مجلس باشند والا اگر خود مردم بخواهند بدون امتياز تشكيل شركتى بكنند مجاز و آزاد هستند.
اصل بيست وهشتم- كه مضمون آن اين بود كه «مجلس شوراى ملى حق دارد مستقيماً هر وقت لازم بداند عريضه اى بتوسط هيئتى كه مركب از يكنفر رئيس و شش نفر از وكلاء طبقات ششگانه باشند بتوسط شخص اول دولت بعرض مقدس ملوكانه برساند» قرائت شد وكلاء ذكر لفظ (بتوسط شخص اول) را صلاح نديده و يا استدلال اينكه ممكن است عريضه محتوى شكايت از خود شخص اول باشد اسقاط آن را لازم دانستند. پس از مذاكرات بتصويب و قبول مشيرالملك اسقاط شد.
اصل چهلم- كه متضمن اين مضمون بود كه «در هر امرى كه مجلس شوارى ملى از وزير مسئول توضيح بخواهد آن وزير از جواب ناگزير است و اين جواب بدون عذر موجه و بيشتر از اندازه و اقتضا نبايد بعهده تأخير بيفتد مگر آنكه مسئله از اسرار دولتى باشد كه وزير مسئول قادر بر افشاء آن نباشد».
در خصوص اين اصل مباحثات و مذاكرات زياد رد و بدل شد بعضى بملاحظه اينكه ممكن است گاهى بعضى امور مهمه سرى كه افشاء آن مضر به پلتيك دولت و صلاح مملكت است در بين باشد و البته در اين موقع حفظ و نگاهدارى آن سر واجب است ذكر مضمون اخير را لازم و جايز دانستند و بعضى باين استدلال كه ذكر آن بهانه ومستمسك بزرگى براى وزراء مسئول در عدم اظهار مطالب و رد جواب سؤالات مجلس ميشود ذكر آنرا صلاح نميديدند بالاخره اكثريت آراء بر اين قرار يافت كه اين مضمون بمضمون سابق منضم و ملحق شود كه اگر وزير مسئول در مورد جواب سؤال مجلس بواسطه سريت مسئله فعلا اظهار و افشاء مطلب را جايز نداند بايد مدتى معين كند كه بعد از انقضاء آن مدت جواب سؤال مجلس را بمجلس اظهار نمايد پس از اظهار اگر معلوم شود كه مطلب مذكور سريت نداشته و عدم افشاء آن چندان مهم نبوده و وزير مذكور بميل شخصى نه اقتضاى سريت مطالب آنرا كتمان نموده مسئول و مورد مجازات خواهد بود.
اصل چهل و يكم- كه متعلق بعنوان مجلس سنا و عده اعضاء و شكل انتخاب آن بود مطرح گفتگو شد در اين موضوع نيز مباحثات طولانى بود پس از مذاكرات بسيار وكلاء مجلس اظهار داشتند كه چون ما سابقاً در خصوص اصل اين عنوان رأى داده و تصويب نموده ايم اين فعلا هم تصديق و قبول مينماييم لكن خواهشمنديم كه بهمان طور كه سابق استدعا كرده ايم دو ثلث وكلا و اعضا از ملت و يك ثلث از دولت انتخاب شوند وكلاء دولت اظهار كردند كه حضرت اقدس وليعهد خواستار شده اند كه قرار اين امر به تنصيف انجام يابد و با اينكه در غالب ممالك اعضاء سنا وكلا از طرف دولت انتخاب ميشوند ما بملاحظه همراهى با مجلس و ملت تعيين آنرا بالمناصقه قبول ميكنيم و بالاخره وكلاء ملت درخواست و استدعا نمودند بتقسيم سى و پنج نفر از ملت و بيست و پنج نفر از دولت قرار اين امر صورت گيرد وكلاى دولت هم اظهار كردند كه اگر احتياط و ملاحظه وكلاى ملت از اينراه است كه تصور ميكنند كه آراء وزراء منضم بآراء وكلاى سنا ميشود واسباب تقويت وكثرت آراء وكلاى سنا ميشود اين اشتباه است و هيچوقت مربوط و ملحق بآراء وكلاى سنا نخواهد بود قبول خواهش وكلا در اين خصوص موكول به استدعاى مخصوص شد.
اصل چهل و دوم- كه باين مضمون بود كه «امر راجعه بماليه مملكت هميشه بايد بتصويب مجس شوراى ملى رسيده پس از آن بمجلس سنا فرستاده شود نه مطرح و مانند ساير فصول مدتى مورد گفتگو شد واظهار وكلاى مجلس در اين باب اين بود كه در تمام دنيا مداخله و اصلاح و تنقيح وترتيب بودجه وعمل ماليه مملكت و جمع و خرج دولت مخصوص بمجلس ملى است و مجس سنا بهيچوجه در آن مداخله نميكند و اگر سابقا از طرف وكلاى مجلس در خصوص مداخله مجلس سنا در اين امر رأى داده شده و تصويب نموده اند حالا استدعا ميكنيم اين مسئله از مختصات مجلس شوراى ملى مقرر شود واين مسئله نيز موكول باستدعاى مخصوص شد.
اصل چهل وهفتم- قرائت شد باين مضمون «هر مسئله موضوع مذاكره واصلاح مجلس شوراى ملى شد پس از تنقيح مجلس مزبور بمجلس سنا فرستاده ميشود و اگر مجلس سنا رأى مجلس ملى را تصويب و تصديق نمايد بامضا و صحه همايونى رسيده اجرا ميشود واگر صلاح ندانسته و رد كند امضاء و رأى همايونى حاكم ترجيح رأى طرفين خواهد بود و در صورتيكه امضاى ملوكانه با رأى سنا موافقت نمايد مجدداً بمجلس ملى مراجعت ميشود ودر صورتيكه مجلس ملى از رأى خود انصراف و نكول حاصل نكند مجلس ثالثى مركب از شوراى ملى و سنا بحميت تشكيل و منعقد ميشود و اگر آن مجلس هم رأى سنا را تصويب نمايد اعلحضرت همايونى پس از تصويب دو ثلث از وكلاى سنا و انضمام آراء هيئت وزراء با رأى سنا وكلاى مجلس شوراى ملى را مرخص فرموده و همان وقت حكم بتجديد انتخاب ميفرمايند و در اين موقع انتخاب كندگان ملت ميتوانند هر يك از وكلاى سابقه را مجددا انتخاب بنمايند و اين ترخيص هم در دوره انتخاب يك نوبت بيشتر اتفاق نخواهد افتاد در خصوص اين فصل مباحثات و مذاكرات فوق العاده شد وكلاء مجلس كه در ابتدا افتتاح مجلس اين عنوان را اصلا نپذيرفته و تصويب ننموده بودند پس از تجديد نظر و ملاحظه ثانويه كه انعقاد آنرا تصويب نمودند باين شرط معلق و مقيد داشتند كه ترخيص مزبور در دوره اول مستثنى باشد. وكلا دولت اظهار كردند كه اين استثنا در جزء نظامنامه ذكر نشود و بموجب دستخط خارج حق اين استثناء موقتى بمجلس داده شود وكلاء ملت ابتدا اين جواب وكلاء دولت را قبول نميكردند و ذكر اين امر را در خود نظامنامه درخواست مينمودند بالاخره پس از مذاكرات و ملاحظات زياد بهمين طور قبول نموده و مقرر داشتند.
نظامنامه تنقيح شده و باتمام رسيد و بنا شد كه پس از مذاكره در دو فقره استدعائيه با وليعهد پاكنويس نموده و بصحه همايونى برسانند.
دو نفر از منتخبين بارفروش محمد حسن خان مفتخرالممالك و آقا محمد على آقا وارد و در مجلس پذيرفته شدند.
</section>
<section type="session" number="22">
جلسه: 22
مذاكرات دارالشوراى ملى شنبه 13 ذى قعده.
اسدالله ميرزا- اخوى از اصفهان تلگرافى بعنوان بنده مخابره كرده بود از مساعدت و همراهى حضرت والا ظل السلطان و چون متعلق بمجلس و منتخبين آنست اجازه ميفرماييد قرائت شود.
رئيس- قرائت نماييد.
شاهزاده اسدالله ميرزا خواهشمندم كه اركان محترم مجلس شوراى ملى را مستحضر سازند كه حضرت اشرف اسعد والا شاهزاده ظل السلطان روحيفداه پريروز شخصاً مجلس ملى را در عمارت چهل ستون افتتاح فرمودند و نطق مفصلى در فوايد و نتايج مجلس محترم بيان فرموده از وكلائى كه بايد انتخاب شده و بطهران بيايند دو نفر تاكنون معين شده و حركت كرده اند و سايرين هم بزودى انتخاب شده و بطهران فرستاده ميشوند. در خصوص بانك ملى نيز نهايت اهتمام فرموده ومشغول جمع آورى پول باسم سرمايه هستند. معين ميرزا.
 (اهل مجلس عموماً از همراهى ظل السلطان اظهار تشكر نمودند.)
حاجى محمد اسمعيل آقا- تماماً امتنان و تشكر دارند از مساعدت و همراهى كه حضرت والا فرمودند.
اسدالله ميرزا- در خصوص بانك هم خيلى همراهى فرمودند.
حاجى محمد اسمعيل آقا- اطلاع دارم البته از ايشان بيش از اينها منظور است كه همراهى فرمايند تا سرمشق ديگران باشد.
 (تلگرافى از اصفهان بامضاى آقاى حاجى آقا نورالله كه عين آن ذيلا درج ميشود قرائت گرديد.)
مجلس مقدس شوراى ملى دامت بركاته وكيل علما و تجار امروز چاپارى حركت نمودند وكيل اصناف جناب آقا ميرزا هادى جواهرى باكثريت آراء معين شده حركت مينمايد. شيخ نورالله. تلگراف ديگرى راجع بمنتخبين اصفهان كه آقا ميرزا باقر خان منشى باشى بعنوان آقاى حاجى شيخ فضل الله مخابره كرده بودند قرائت شد.
حاجى شيخ فضل الله مجتهد. دو نفر وكلاى اصفهان جناب شريعتمدار آقاى حاج سيد اسمعيل وكيل علماى اعلام و جناب حاجى ميرزا على اديب التجار وكيل تجار با احترام ديروز از حضور مبارك حضرت اقدس والا روحى فداه اجازه گرفتند بچاپارى روانه شدند باقى هم فردا معين و روانه ميشوند مجلس اصفهان هم بخوبى و شكوه منعقد شده محض اطلاع عرض شد.
محمد باقر الطباطبائى.
بعد اعتبارنامه وكلاى بارفروش كه بحضور صدارت عظمى نوشته بودند و ممهور بود بامهار تجار آنجا قرائت شد كه بموجب تلگراف صدارت عظمى تمامى اهالى بارفروش دو نفر منتخبين خودشان محمد حسن خان مفتخرالممالك و آقا ممد على آقاى تاجر را بمجلس شوراى ملى فرستادند، بعد از قرائت تمامى آنها را تبريك گفتند.
اسدالله ميرزا- اعتبارنامه بعنوان صدارت بايد باشد يا بعنوان مجلس.
صديق حضرت- اعتبار نامه لازم ندارد بايد اعتبارش معلوم باشد.
آقا سيد محمد تقى- چون تلگراف احضار از طرف صدارت بوده باين ملاحظه اعتبارنامه بعنوان ايشان نوشته شده.
لايحه اى هم از طرف حكومت قرائت شد كه راجع بود بعمل گوشت باين مضمون كه سابقا شرحى در اين باب نوشته بودم و جوابى داده نشد حال جناب عنايت السلطنه را فرستادم كه در باب پول چوب دارها و ترتيب گوشت قرارى داده شود و ضمنا قرارنامه هم كه براى ترتيب و تنظيم اين عمل فرستاده بودند قرائت شد مضمونش اين بودكه اشخاص مفصله ذيل عمل گوشت را در سه سال متقبل ميشوند كه در تمام سال هر چهار ماهى بنرخ معين بفروشند دو ماه از زمستان و دو ماه از بهار را بهفت عباسى و يك ماه آخر بهار و سه ماه تابستان بيك قران و سه ماه پائيز با ماه اول زمستان بشش عباسى و هر وقت كه گوشت گران يا كمياب شود در عهده ايشان خواهد بود كه فراوان كردن بهمان نرخ معين بفروشند و شرايطى كه براى اين كمپانى معين شده اينست.
1- كمپانى بتغيير حكومت تغيير نخواهد كرد و مادامى كه مدتش تمام نشده باشد برقرار خواهد شد.
2- سواى اشخاص اين كمپانى احدى حق كشتار ندارد و هر گاه كسى كشتار نمايد ضبط كمپانى خواهد شد. مگر در صورت داشتن اجازه.
3- كمپانى مختار است كه پوست را بهر كس بخواهد بفروشد اما در صورت تساوى قيمت دباغ مقدم از سايرين است.
4- در فروختن روده گوسفند كمپانى مختار است كه بهر كس بخواهد بفروشد.
اجزاء كمپانى، عنايت السلطنه- ارباب محمد صادق- ذبيح الملك- ميرزا عبدالكريم خان.
محقق الدوله- اين حكم است يا قرار داد؟ (گفتند قرارداد است).
محقق الدوله- قرارداد كه نبايد اينطور اشكالات داشته باشد.
آقاسيد مهدى- مردم ميخواهند عمل گوشت آزاد باشد اين قرارداد منافى با آزاديست.
محقق الدوله- آزادى گوشت براى اينست كه فراوان و ارزان باشد و اين مطلب بمباشرت كمپانى و ترتيب قرارداد هم ميشود صورت گيرد ولى امروزه اين شهر اينقدر كثافت و خرابى دارد كه ديگر جاى اين ندارد سر هر كوچه و بازارى خون و روده و يا كثافت ريخته شود بايد قرار و ترتيب صحيح در اين باب داده شود.
ميرزا محمود خوانسارى- هر گاه بنا شد كه اداره بلديه در تحت اداره حكومت باشد ديگر كمپانى سه ساله براى چيست؟
محقق الدوله- بايد در اين امور صرفه ملت و ملاحظه حال فقرا و ضعفا را نمود اين قيمت كه معين داشته اند خيلى گرانست و ترتيب آنهم صحيح نيست بايد قيمت گوشت از روى خوبى و بدى آن باشد و هر يك را نرخ معينى باشد و راه علاجى براى رفع كثافت قصابخانه ها معين كردند اين ترتيب هرج و مرجى كه هست.
حاجى محمد ابراهيم- حال صلاح نيست كه به كمپانى داده شود تا اول بهار كه گوسفند فراوان و ارزان ميشود آنوقت قرارى در اين باب داده شود.
آقا ميرزا سيد ولى الله خان- بايد انجمنى باشد كه گوشت را از روى آنچه مخارج برميدارد بفروشند از مخارج تنظيف و ترتيب آن و حقوق طبيبى كه رسيدگى در بدى و خوبى گوشت مينمايد كه موجب بروز امراض نباشد نه اينكه بميزان نر و ماده قيمت بگذارند گوشت كه چاق و فربه بشاد علامت خوبى آنست نر و ماده فرق ندارد گمان ما اينست كه آزاد باشد ارزان ميشود اين خيال تا يك اندازه صحيح است ولى بايد رفع اين كثافت نمود و گوشت را با آن كثافت از قصابخانه پشت اسب يا قاطر با آن ترتيبات نامطبوع وارد شهر نكنند و خون گوسفند را با خاك مخلوط نموده براى كوت زمين حمل نمايند تا اين عفونتها رفع شود.
آقا ميرزا محسن- فعلا علاج بكنيد و راه چاره بگوييد.
آقا ميرزا محمود خوانسارى- امروز بايد نظامنامه را خواست و تشكيل اداره بلديه دارد اين امر جزء بلديه درست ميشود.
حاج محمد اسمعيل آقا- بايد رفع موانع كرد و گوشت را از حال تا فصل بهار آزاد نمود و آنوقت ترتيب درستى در اين باب داد.
 (بعد جواب لايحه حكومت را بهمين نحو مصلحت دانسته و نوشتند و قرائت كردند كه مشروحه شما كه بتوسط جناب عنايت السلطنه ارسال داشته بوديد قرائت شد اتفاق آراء بر اين شد كه اين سه ماه گوشت معاف و آزاد باشد و پول چوبدار را دولت از قصابها گرفته رد كند تا اول حمل قرار صحيحى در اين باب داده شود.)
امروز مشيرالملك و حاج محتشم السلطنه از جانب ولايت عهد براى ترتيب دو فصل از نظامنامه كه موقوف باستدعاى وكلا بود بمجلس آمدند و مشيرالملك اظهار داشت كه درخصوص دو ماده متنازع فيه كه بايد باستدعا قبول شود حضرت اقدس ولايت عهد امر ماليه را قبول فرمودند كه بخصوص بمجلس باشد صورت آن فصل را هم خواندند كه امور ماليه بعد از تصويب و اصلاح مجلس ملى صورت آن فرستاده شود بمجلس سنا و هر گاه مجلس سنا چيزى در اين مقام اظهار دارد مجلس ملى در رد و قبول آن مختار است بعضى گفتند كه چرا بمجلس سنا برود (جواب داده شد كه براى اطلاع است)
اسدالله ميرزا- بردن بمجلس سنا فقط براى اطلاع نيست.
آقا ميرزا محسن- شايد كه مجلس سنا مصلحتى درآن بداند كه بمجلس ملى اظهار دارد ولى مجلس ملى در رد و قبول آن مختار است».
سعدالدوله- اگر اذن بدهيد توضيح ميكنم فقط بردن بمجلس سنا براى ملاحظه و اطلاع نيست مطالبى كه راجع ببودجه مالياتى است و بنظر وكلاى مجلس نيامده. مجلس سنا اظهار ميدارد آن اطلاعات و ملاحظات خودش را ولى اين مجلس در پذيرفتن آن اخطار و عدم آن مختار است و اين مسئله ضررى ندارد.
آقا شيخ حسن على- اينگونه از اخطارات و اظهارات را تمام افراد ملت حق دارند چرا مجلس سنا نداشته باشد.
آقا سيد حسن تقى زاده- چون در اظهار اين قسم از اخطاراتى كه مجلس در رد و قبول آن مختار است تمام حق دارند و ميتوانند پس اين قيد زائد بى فايده است (جمعى گفتند ضررى ندارد).
مشيرالملك- فصل مجلس سنا و ترتيب انفصال مجلس واستثناء آن قبول شد ولى از مجلس تمنا ميفرمايند كه مجلس قبول كند وكلاء سنا نصف از ملت و نصف از دولت انتخاب شوند بشرط اينكه در صورت انفصال و ترخيص مجلس دو ثلث وكلاء سنا رأى بدهند (جمعى گفتند قبول داريم وتشكر مينماييم).
سعدالدوله- شما ميگوييد قبول داريم شايد ديگران قبول نداشته باشند و هر كس عقيده و رأيى دارد خوبست از همه رأى بخواهيد.
صديق حضرت- رأى از براى تمام نظامنامه بخواهيد كه قرائت شده بود.
سعدالدوله- بعد از آن رقعه هايى كه مردم بمن نوشته بودند و مرا خواسته بودند بايشان كيفيت و شرح شب گذشته را تفصيلا گفتم و آنها را ساكت نمودم حال كه حضرت اقدس ولايت عهد از مجلس سنا ميفرمايند كه نصف از طرف دولت باشند چه ميگوييد.
آقا سيد عبدالله- تفاوت جزئيست و اهميت ندارد (همه گفتند قبول داريم و تشكر از حضرت اقدس ولايت عهد داريم.)
سعدالدوله- توضيح بكنيم كه مناط رأى سنا با شرايط مذكور در موقع انفصال و ترخيص مجلس بتصويب چهل نفر است و ممكن نيست كه اين چهل نفر صلاح ملت را از دست بدهند و اتفاق در اين امر نمايند و در صورتيكه رأى دادند و مجلس را مرخص نمودند در همان ترخيص امر بانتخاب وكلا خواهد شد وملت هم مختارند كه همان وكلاى اوليه را انتخاب كنند در صورتيكه خيانتى نكرده باشند و انشاء الله اميدواريم كه هيچگونه خيانت بموكلين خودمان در اين امور ننمائيم و براى حفظ حقوق ملت ساعى و حاضر باشيم.
رئيس- در اين فرمايش كه حضرت ولايت عهد فرمودند هر كس رأى دارد ورقه سفيد بدهد و هر كس ندارد ورقه الوان وعرض ميكنم كه بايست از حضرت ايشان خيلى تشكر كنيم (همه گفتند كمال تشكر و امتنان را داريم كه انشاء الله نظامنامه زودتر برسد). قرعه كشيده واكثريت آراء بقبول فرمايش حضرت ولايت عهد شد. در موقع برخاستن مشيرالملك و حاج محتشم السلطنه تماشاچيان متفقاً اظهار كردند كه ترتيب وكلاء سنا صحيح نيست ما آنرا قبول نداريم.
رئيس- شما در مجلس حق اظهار را در رد و قبول نداريد در اين باب بايد نظم صحيحى مقرر شود.
</section>
<section type="session" number="23">
جلسه: 23
مذاكرات دارالشوراى ملى يكشنبه چهاردهم شهر ذى قعده الحرام.
امروز مشروحه از طرف صدارت عظمى خطاب برئيس مجلس كه راجع بود بتكليف خواستن شيعه هاى كردستان در امر انتخاب قرائت شد اهالى كردستان شافعى مذهبند و شيعه ها ميخواهند از طرف خودشان كسى را انتخاب بنمايند عريضه كه خود شيعه ها بحكومت در اين باب نوشته بودند و لايحه هم كه حكومت نوشته بود هر دو لفاً فرستاده شده بود لايحه قرائت گرديد لايحه حكومت مشتمل بود بر مطالبه تعيين تكليف شيعه ها در امر انتخاب و تعيين مخارج وكلا و مخارج انجمن محلى كه برقرار ميشود و تكيف طايفه يهود و نصارا كه آنها هم ميخواهند از خودشان كسى را انتخاب بمايند و استفسار حقوق رأى اهل نظام كه ملاك هستند واينكه تأخير انتخاب وكلا براى ترسيدن تلگراف و جواب عرايض بود ولى حال انجمن بلدى تشكيل و مشغول بانتخابند و منتظر جواب اين چند فقره هستند.
عريضه شيعه ها بحكومت باين مضمون بود كه ما هزار نفر غربا سالهاست در اينجا سكونت داريم و صاحب آب و ملك هستيم حال كه بامر مبارك اعليحضرت مجلس ملى افتتاح وانجمن محلى هم تشكيل ميشود مقرر بداريد از جانب ما هم يكنفر باسم وكيل در آنجا باشد. آقاسيد محمد تقى هراتى- حق دارند در اين فقره جماعتى هستند كه ملاك و تجار ميباشند.
آقا ميرزا ابوالحسن- اينها غربا نيستند اهل آنجا ميباشند ولى شايد از اصناف و ملاكين باكثريت آراء از ايشان كسى انتخاب نشود.
حاجى محمد اسمعيل آقا- شبهه نيست كه ايشان حق رأى را انتخاب دارند ولى اينكه از ميان خودشان كسى را انتخاب كنند در اين باب اشكالست.
سعدالدوله- در شهرهاى بزرگ كه عدد اصناف زياد و جمعيت ايشانهم زياد است صورت انتخاب اشكال پيدا نميكند ولى در شهرهاى كوچك و دهات كه اصناف از همه طبقات هستند ولى جمعيتى ندارند در آنجا همه حق انتخاب دارند باين نحو كه هر طبقه و صنفى يكى را معين و اسم او را مينويسند در سركوچه ها و بازارها بعد قرعه ميكشند اكثريت آراء بهر كدام شد او معين خواهد بود و ملت عبارت از طبقات مختلفه است كه اهل يك مملكت ويكدولت شمرده شوند در اينگونه از امور همه افرادمملكت ذيحق ميباشند كه انتخاب كنند و رأى دهند.
رئيس- مطلب همين است ولى اينها ميخواهند كه منفرداً خودشان يكنفر را وكيل نمايند واين مشكل است.
محقق الدوله- هر گاه اينها منفرداً اين حق را اشته باشند آندو طايقه هم همين استدعا را خواهند نمود و مزيد بر اشكال خواهد شد.
سعدالدوله- حكومت بايد از روى دستورالعمل صحيحى كه در ينجا تعيين ميشود انجمن محلى تشكيل بدهد و از روى آن دستور مشغول بانتخاب شوند آنها نميدانند ترتيب چيست و چه بايد كرد.
حاجى محمد اسمعيل آقا- مقصود اينها نيست كه يكنفر از ايشان در انجمن محلى حاضر باشد نه در مجلس شورايملى.
آقا ميرزا محسن- بلى مطلب همين است ولى مشروحه وزير همايون مخالف با عريضه ايشانست.
محقق الدوله- مشروحه وزير همايون سند است و ايشان در باب وكالت مجلس نوشته اند خوب است مشروحه ثانياً خوانده شود. (دوباره خوانده شد) جمعى گفتند مقصود هر دو همان وكالت در انجمن ايالت است و در اينباب هم حق دارند كه ازشش نفر يكنفر از ايشان باشد.
محقق الدوله- سه چهار فقره است كه وزير جواب خواسته اند يكى يكى را مذاكره نيد تا رأى دهند يكى همين مطلب است و يكى تعيين مخارج وكلا، ديگرى مخارج انجمن ايالتى و ديگر استفسار حق رأى داشتن اهل نظام كه جزء ملاكين هستند در انتخاب وكيل ملاكين و ديگر تكليف طايفه يهود و نصارى اما انجمن ايالتى حق مخارج از مجلس ندارد ولى مخارج راه وكلاء را بايد معين كرد كه بزودى بيايند و يهود و نصارى هم حق ندارند.
وثوق الدوله- انجمن محلى بايد از روى قانون و دستور صحيح باشد كى گفته كه حالا انجمن محلى بايد تشكيل شود و از براى او مخارج معين شود اين مسئله بايد بتصويب مجلس سنا باشد و هنوز مجلس سنا تشكيل نشده تا آن تشكيل شود.
محقق الدوله- انجمن محلى در امر ايالت لازمست و بايد باشد.
آقا ميرزا محسن- مقصود اينست كه بايد اين انجمن از روى دستور صحيح باشد شايد مجلس سنا اين ترتيب را تصويب نكند.
سعدالدوله- انجمن محلى حاليه موقتى است حق مخارج ندارد و بايد وكلا را بفرستند بعد از ترتيب و دستور صحيح مخارج آن معين و معلوم خواهد شد.
آقا ميرزا محسن- اين انجمن، انجمن بلدى است نه انجمن نظارت ايالتى چنانچه در تبريز هم انجمن بلديه تشكيل داده بودند.
سعدالدوله- انجمن بلدى حق مخارج ندارد و نميدانم از روى چه قانونى تشكيل دادند اگرچه انجمن تبريز به ما خيلى كمك كرده و در انتخاب وكيل جد و جهد نموده ولى اينگونه انجمنها حق مخارج ندارند همانطور كه فهميده ايد چيزى جواب بنويسند كه وكلا را روانه كنند تا در بابت انجمن دستور برسد (گفتگو از نظامنامه شد)
آقا ميرزا محسن- حضرت ولايت عهده و صدارت براى همين مطلب حضور اعليحضرت رفته و دور نيست تا امشب برسد.
سعدالدوله- (خطاب رئيس) همين طور است؟
رئيس- بلى حالا رفته اند و همينطور است كه آقا فرمودند.
سيدالحكما- تكليف يهود و نصاراى كردستان چه شد.
سعدالدوله- همانست كه گفتيم يهود ونصارى جزو ملتند و حق رأى دارند (گفتند يهود و نصاراى اينجا حق رأى را واگذار نموده بودند).
سعدالدوله- مختارند كه واگذار نمايند يا رأى بدهند (بعد لايحه دادند كه برئيس بدهند و خواستند كه فصل آخرش خوانده نشود باقى ديگر قرائت شود گويا راجع به مجلس سنا بود رئيس خودشان ملاحظه كرده و بعد از ملاحظه) معلوم است هر مملكتى تكليفى دارد كه مملكت ديگر آن تكليف را ندارد و نميشود هر چه دريك مملكتى هست بعين او را در جاى ديگر جارى كرد يا اينكه عمل گذشته باز هم اگر هم لازم است در اينباب مذاكره شود بشود.
سعدالدوله- عقيده من اين است كه چون وكلاى ملت رأى دادند ديگر لازم بگفتگو نيست من آنشب خيلى گفتگو كردم و همراهى نمودم تا يك اندازه اى لازم بود ولى بيك اندازه اى براى احتجاج و غلبه كردن بر طرف زياد روى كرده بودم و اين ترتيب عيبى ندارد بلكه در بعضى از ممالك انتخاب اعضاء سنا نه از دولت است و نه ملت انتخاب آنها ارثى و خانوادگى است مثل مجلس لردهاى انگليس و آقايان موكلين هم بايد بوكلاى خودشان اطمينان داشته باشند اينهم لايحه ديگرى است كه حال بمن نوشته اند ولى فعلا تكليف نيست كه اينگونه مطالب اظهار شود مگر بعد از صحه نظامنامه (لايحه را دادند برئيس و قرائت نشد)
آقا سيد حسين بروجردى- يدگر روى پاكتها تمبر پست نيست.
سعدالدوله- چون گفته شده بود كه چرا تمبر پست خانه بخط خارجه است حال ديگر نزديك است كه هيچ تمبر روى كاغذ نچسبانند اين ترتيبات از بى نظمى و بى ترتيبى است.
رئيس- هر گاه مبر پستخانه ولايات تمام ميشود وجاى آن مهر ميزنند اين اتفاقات ميافتد چندى پستخانه با من بود ولى نميگويم اين صحيح است اما سند از براى تقلب نميشود.
سعدالدوله- صحيح است سند تقلب نيست ولى سند بى نظمى كه هست شما هيچ در فرنگستان ديده ايد كه پاكتى بى تمبر باشد.
رئيس- خير آنجاها اينطور امور ديده نميشود.
سعدالدوله- در اين باب تحقيق كنيد تا معلوم شود كه جواب ايشان راجع به بى نظمى امور خواهد بود يا خير.
آقا سيد حسين- تمربهاييكه مطبعه بلژيك بخط خودشان از اين چاپ ميكنند چيست؟
رئيس- مدتى است كه چاپ ميكنند فقط خط خودشان نيست عدد فارسى هم دارد چون بايد بخارجه برود بايد بخط ايشان هم باشد ولى بايد بگوييم كه اين كاغذ تمبرهاى كثيف و بى نظم براى چيست.
آقا سيد حسين- اين تمبرها را بايد وزير ماليه چاپ كند بايشان بدهد ايشان چه حقى دارند در اين باب اقدام كنند.
سعدالدوله- عمل گمرك و ترتيبات آن در مدتى كه دولت باطمينان بكسى واگذار كرده و مفتش براى او قرار نداده بود حق اين گفتگوها را نداريم و اينكه تمبر را كه بايد چاپ كند يا بدهد بايد مذاكره شود و فعلا موقع نيست.
حاجى محمد اسمعيل آقا- حالا تكليف مجلس اين گفتگوها نيست بايد بوظيفه خود عمل كند هر مطلب راجعه بهر وزارتى را بايد از اداره او اصلاحش را خواست.
آقا سيد حسين- پس دستور وزارتخانه ها و ادارات را بنويسيد و مرتب نماييد.
آقا ميرزا محسن- وقتى قوانين كليه وضع شد اين جزئيات ضمناً اصلاح خواهد شد.
سعدالدوله- بلى صحيح است ولى آقا هم حق دارند تا قانون وضع و مرتب شود طول دارد باين زوديها كه نميشود و شما از امروز ببعد در هر كارى پول لازم داريد پس بايد حتى المقدور اين رخنه ها را سد كرده و جلوگيرى نمود.
آقا سيد حسين- اوراقى را كه مطبعه بلژيك چاپ كند آنچه اجرت ميگيرد مطبعه هاى ديگر نصف آن يا كمتر ميگيرند چاپ ميكند پولهايى كه از ولايات از بابت ماليات دريافت ميدارند و چقدر در پرداختن آن تأخير مياندازند و انقفاع ميبرند بايد اين ضرر ها را از دولت رفع كرد.
سعدالدوله- شما حالا تكليف در اين امور نداريد بعد از رسيدن نظامنامه كه وزراء ميتواند به مجلس حاضر شوند بايد از وزير مسئول آن محل اصلاحش را خواست در اينموقع تلگرافى كه از لاهيجان بعنوان صدارت عظمى مخابره شده بود و عيناً در ذيل درج ميشود قرائت گرديد.
از لاهيجان بطهران (روز جمعه 12 شهر ذيقعده الحرام)
حضور مبارك بندگان حضرت مستطاب اجل اشرف اكرم آقاى صدر اعظم مدظله العالى حسب الامر از طرف ايالت جليليه مقرر شده كه شش نفر وكيل از طرف عموم اهالى لاهيجان برشت حضار شوند و 6 نفر منتخبين كه بايد بمركز كل بفرستند معين شده لاهيجان از محال بزرگ گيلان است سابق هم پايتخت گيلان بوده در شهر و ده جمعيت زياد دارد عرض و استدعاى همگى آنست از شش نفر وكيل كه بايد بمجلس ملى طهران بفرستند يكنفر بايد از اهالى لاهيجان باشد اهالى لاهيجان شش نفر منتخب و تمام اهالى از علماء واعيان و كسبه اتفاق نموده اند يكنفر وكيل كه بايد از طرف اهالى لاهيجان تهران باشند جناب آقا ميرزا هادى خان معروف به دبير لاهيجانست كه مرد كامل و با اطلاع از قانون ملت ودولت و خيرخواه صحيح است استدعا داريم از كارگذاران مبارك امر بفرمايند يكنفر از شش نفر وكلاى ملى گيلان معزى اليه باشد همينطور هم همه اهالى بايالت جليله گيلان تلگراف نموده اند و ايشان هم امضاء نمايند.
 (عموم علماء واعيان و تجار و كسبه لاهيجان)
تلگراف ديگر از رشت بعنوان صدارت كه ذيلا درج ميشود قرائت شد.
از رشت بطهران پنجشنبه 11 ذيقعده الحرام.
حضور مبارك بندگان حضرت مستطاب اشرف امجد آقاى صدر اعظم روحى فداه منتخبين رشت تمام شده همين ماه حركت ميكنند آقايان علماء هم يكشب خانه شريف العلماء جمع شده جناب حاجى بحر العلوم را انتخاب كرده اند ولى طلاب ميگويند اين انتخاب از روى نظامنامه نشده توى خود علما و طلاب درخصوص منتخبين نفاق است اگر ميفرماييد همين طور جناب حاجى بحرالعلوم را روانه كنم يا اينكه بطبيعت خودشان واگذارم هر وقت خواستند وكيل تعيين نموده بفرستند. (چاكر صاح)
حاجى محمد اسمعيل آقا- خوبست آقايان از جناب حاجى خمامى استفسار كنند كه حاجى بحرالعلوم ترتيب انتخابش بچه نحو بود چون در آنجا چند نفر خائن و مفسد هستند كه اغتشاش ميكنند.
آقاسيد محمد مجتهد- كراراً نوشته شده و بعضى جواب دادند كه انتخاب او برخلاف نظامنامه است بعد آقا سيد محمد مجتهد سؤال كرد كه هر گاه مجلس از يكنفر وزيرى سؤال كرده باشد و جواب ندهند تكليف چيست (مقصود جواب صيادان انزلى بوده از وزارت خارجه)
سعدالدوله- حكمش در نظامنامه معلوم است.
رئيس- در صدد جواب دادن هستند و ميدهند.
آقا سيد محمد- پس كى خواهد يد يكماه است على الاتصال آن بيچاره ها تظمل ميكنندو شكايت مينمايند خودشان خسته شده اند ما را هم خسته كردند يكدفعه جواب اينها داده شود تا راحت باشند.
صديق حضرت- از طرف صدارت مجلس هر چه خواست جواب مستقيماً ميآيد ولى از وزارت خارجه و داخله مسامحه ميشود.
سعدالدوله- از قرارى كه شنيدم وزارتخارجه تمام امتيازنامچه ها را صورت برميدارد اگر حال هم چيزى بنويسند جوابش ميرسد.
صديق حضرت- امروز باز مينويسيم و مطالبه جواب ميكنيم.
آقا سيد حسين- اين همه تأخير و مسامحه براى چيست.
حاجى معين التجار- جناب حاجى امين الضرب گفتند كه صورت امتيازنامه شيلات را گفته بودند بردارندو بمجلس بدهند.
صديق حضرت- چون از وزارت خارجه گفته بودند كه بايد اولا بصدارت اطلاع بدهم هر گاه صلاح دانستند صورت قرارنامه را بمجلس ميدهم شايد تأخيرش باين جهت شده.
</section>
<section type="session" number="24">
جلسه: 24
مذاكرات دارالشوراى ملى پنجشنبه هجدهم ذيقعده الحرام‏
امروز چون دو نفر منتخبين اصفهان حاجى سيد اسمعيل وزيرى و اديب التجار ورود به مجلس ملى نمودند اعتبارنامه هر يك را آقا سيد محمد تقى هراتى باكثريت آراء بلكه بتمام آراء از طرف علماء اصفهان وكيل است و اديب التجار هم باكثريت آراء از طرف تجار اصفهان منتخب شد بعد از قرائت تمامى تبريك ورود گفتند.
لايحه آقا ميرزا على اصفهانى كه بسمت معاون از طرف وكلاى اصفهان آمده بود قرائت شد و مشتمل بود بر تهنيت و تبريك افتتاح مجلس ملى و اظهار همراهى اهالى اصفهان باين اساس و ورود وكلاى آنها در اين مجلس.
بنده لايحه كه آقايان مدرسه سپهسالار جديد به مجلس نوشته بودند كه امشب چون در مدرسه مزبوره چراغان و جشن اعطاء نظامنامه اساسى است از آقايان وكلاى محترم مستدعى ميباشيم كه براى تبريك و صرف چاى و قليان بفرمايند قرائت گرديد.
آقا سيد حسين بروجردى- غرض از تشكيل اين مجلس اين است كه لايحه بنويسيد بودجه مالياتى را بخواهيد و مشغول كار بشويم و نتيجه برداريم.
رئيس- لايحه نوشته صورت ميگيرد ميفرستند.
وثوق الدوله- صورت آن استنساخ ميشود ميفرستند و بودجه را ميخواهند.
آقا ميرزا محسن- ديگر از امروز ببعد بايد مشغول كار شد و نتيجه گرفت.
آقا ميرزا ابوالحسن خان- عقيده بنده اينست كه ترتيب آمدن و رفتن و تكاليف وكلا محض قول بدون اجراء نظامنامه رفتار شود.
صديق حضرت- عقيده عموم اينست كه بايد از روى نظامنامه رفتار شود.
آقا ميرزا محسن- تكليف معين است بايد اجرائ شود.
آقا سيد حسين بروجردى- بايد وكلا از روى نظامنامه حدود و تكاليف خودشانرا دانسته عمل نمايند.
حسنعلى خان- يكى از نكات بزرگ مهم اينست كه بايد مطالبى كه مطرح ميشود پيش از وقت بوكلاء اطلاع داده تا ايشان مسبوق بمطلب باشند كه آنرا بفرانسه (اردوژور) ميگويند تا تأمل و غوررسى در مطالب نموده آنوقت در مجلس آمده رأى دهند تا رأى ها بيهوده داده نشود.
امين التجار- مطالب را بايد از پيش بگويند تاوكلا فكر كرده بعد رأى بدهند.
آقا ميرزا محسن- صحيح حرفى است در مدت يكساعت نميشود هم فكر كرد هم رأى داد.
آقاسيد حسين- بايد آنمطلب را بنويسند و چاپ كنند بدست وكلا بدهند تا همه در آن تأمل كنند بعد مذاكره نمايند.
آقا ميرزا سيد ولى الله خان- عقيده شخصى من اينست كه بايد مطالب در كميسيونها گذشته و تنقيح شده آن وقت در مجلس مذاكره شود هفته چهار روز بيايند در مجلس بنشينند فايده ندارد.
ميرزا ابوالحسن خان- اول چيزيكه لازمست اصلاح بودجه مالياتيست و اول اساس آن بانك مليست اگر بانكملى نباشد ما هيچ چيز نخواهيم داشت بايد سعى كنيم در تشكيل بانكملى محترم و مؤسسين محترم را آنى راحت نگذاريم. ترويج بانكملى را بدهيم كه ترويج دولت و ملت است و همچنين اين بنده گمان ميكنم آن اقدامى كه ملت بايد بكند نكرد تمام حرف بود خجالت ميكشم عرض كنم سخن را روى با صاحب دلانست حال بى پرده عرض ميكنم كه ما آنچه دارا هستيم متعلق بپادشاه ايرانست ما لردهاى انگلستان نيستيم كه از هندوستان غنيمت آورده باشيم يا مردمان امريكا نيستيم كه از معادن و كارخانهاى فولادسازى ثروتى بدست آورده باشيم ما نه آنها هستيم و نه اينها راه ثروت ما گويا از دو سه راه بودم يا از فروش حقوق داخله كه اين اول ثروت ما بوده كه پيدا كرده ايم و ديگر از فوائد وزارتخانهاست سيم از حكومتها و ايالتهاى مملكت است در اين صورت بايد صرفنظر نكنيم و راضى نشويم كه اين منبع ثروت ما از دست برود و آن صبح نورانى ما بدل بشام ظلمانى بشود و از عواصف منجمد جنوبى صحراى آمال و آرزوى ما بخشكد ما بايد سعى و همت كنيم و با بانكملى شركت نمائيم و از فوائد آن بهره ببريم چه ضرر دارد لوفرضناً ضررى در اين را كرده باشيم مال اينرانست اين وطن را از پنجه شير و از چنگال عقاب برهانيم تأمل تا كى فقراء كه نميتواند پنج كرور پول بدهند اغنيا هم كه همراهى نميكنند البته در اين مقام خيلى بايد سعى كرد اين جانب وطن دوست ملت خواه ميگويد كه فرق ما بين صادق امين و خائن معلوم خواهد شد والا ايندولت باقى نخواهد ماند واين قانون اساسى بفلسى نمى ارزد اين همان است كه در نمره پانزده حبل المتين نوشته ميخواهيد ملاحظه نماييد.
آقا سيد حسين- تا بحال منتظر بودند بحمدالله از انتظار بيرون آمدند آنچه لازمه همراهى است بايد كرد.
آقا ميرزا محمود اصفهانى- حالا كه نظامنامه رسيده است انشاء الله درست ميشود.
آقا سيد حسين- آنوقت كه پول ميدادند برسم امانت بود تا نظامنامه برسد حالا خواهند همراهى كرد.
آقا ميرزا ابوالحسن خان- هستى ما بهستى اين بانك است. همينطور است مردم منتظر نظامنامه بودند.
آقا ميرزا محمود اصفهانى- اسباب اطمينان مردم همين است.
آقا ميرسيد ولى الله خان- اين فرمايش صحيح بود.
آقا ميرزا ابوالحسن خان- اگر اين قسم كه شما خيال كرديد كه دولت بايد چند روز صبر بكند نميتواند بقشون جواب بدهد بايد راه عذر دولت را ببنديم بقشون جواب بدهد بايد راه عذر دولت را ببنديم بنده بوكالتى كه دارم اگر مرا بكشند نميگويم قرض از خارجه صحيح است ولى ميگويم بايد كارى كرد كه پيش خارجه خجالت نكشيم و نگويند كه ايرانيها وطن پرست وغيرتمند نيستند.
حاجى سيد اسمعيل- اگر از براى مردم اطمينان حاصل بشود دارائى خودشان را ميدهند اگر نشود چيزى نميدهند.
آقا ميرزا ابوالحسن خان- با بودن مجلس و نظامنامه چه اطمينان بهتر از اين است آن اطمينان كه شما ميگوييد طلاى موجود است كه بايد در بانك گذاشته شود.
حاجى سيد اسمعيل- رؤسا سند بدهند كه هر وقت صاحبان پول بخواهند از قرار صدى پنج بدهند و هر وقت كه بخواهند بايشان رد كنند حاضرند.
آقا ميرزا ابوالحسن خان- در هيچ كجا اين ترتيب نيست آنجاها كه اينكار را ميكنند باين قيد و باين شرط نميكنند در اين موقع اين حرفها را بزنيم دولت از ميان ميرود اين اياردهاى ملت است عجالتاً كميسيون براى انجام مطالب بايد معين نمود.
آقا سيد مهدى- خوب است انجمن ماليه تشكيل شود و مشغول كار شوند.
آقا ميرزا ابوالحسن خان- از براى كميسيون ماليه لايحه وثوق الدوله نوشته اند.
وثوق الدوله- كميسيون ماليه تشكيل و مشغول هستند.
حاجى سيد نصرالله- انجمن عدليه معين است ولى دستورالعمل بايد از آنطرف برسد بعد از اصلاح و تصويب بايد مشغول كار شد.
رئيس- سابقاً عرض كردم بايد اجزاى اين دو انجمن آنچه تكليف آنهاست بعمل بياورند و دستورالعملى را در نظر بگيرند و تدارك بكنند و بعد بمجلس آورده مذاكره نمايند اگر از آنطرف هم رسيد هر كس هر نكته بنظرش رسيد باوراق چاپى يا خطى بنويسند بدهند ودر مجلس عنوان ميشود.
حاجى محمد على آقا- غرض اينست منتظر آنها نبايد شد.
رئيس- چون تا حالا منتظر بوديم نظامنامه برسد و در دو هفته پيش اين دو انجمن را تشكيل كرديم و مشغول كار بوديم مقدمات كار هم بعمل آمد مثل اينكه بوزارت ماليه نوشتيم وامروز نوشته بودند كه بعضى اسناد حاضر است آدم امين بفرستند ببرد و بعضى صورتها را هم ميدهند از اين جهت ما كار تدارك كرده نداريم. پس از اينكه كار تدارك شد بتوسط اوراق چاپى بتمام اعضاء ميدهند اگر مطلبى دارند اظهار ميكنند مطابق نظامنامه گفتگو ميشود با حاجى سيد نصرالله گفتگو شد كه اين اجلاسات چهار روز در هفته زياد است از اين ببعد بايد مطالب را حاضر كرد و در هفته يكروز در مجلس حضار شده گفتگو و مذاكره در آن شود.
حاجى محمد على آقا- بسيار خوب است هفته يك روز باشد.
رئيس- اين هفته يك روز براى اين است كه خيالات خود را اظهار نماييم اگر از كميسيونها كارى حاضر شده ميگويند و اگر از خارج مطلب تازه پيدا شد و لازم بود مجلس فوق العاده قرار ميدهيم و الا همان هفته يك روز كفايت ميكند.
آقا سيد مصطفى- منافات آن كميسيونها با مجلس چيست.
وثوق الدوله- اجزاى كميسيون بايد كار بكنند بمجلس نميرسند.
رئيس- پس بهمين ترتيب اگر هفته چهار روز حار شديد هر گاه كارى نبود نبايد از خارج يا شما بگوييد كه چرا كار نيست و بيكاريم.
آقا سيد مصطفى- اين كارها بايد بمجلس بيايد يا نه اگر اجازه بدهيد خيلى كار بشما رجوع خواهد شد.
مخبرالملك- كار را بايد پيدا كرد بنويسيد بدهيد به مجلس معلوم شود بعد از آن در او گفتگو نماييد.
دكترمير سيد ولى الله خان- در خارجه هم همين طور است كه كميسيونها كار ميكندو به مجلس اظهار ميدارند گاهى در ماه دو سه روز مجلس است و در صورت بودند كار على الاتصال مجلس منعقده است.
حاجى سيد نصرالله- يك اشتباهى است كه بايد رفع شود كارها بر دو قسم است بعضى كارهاست كه كليت دارد كه از امور جزئيه است از وظيفه اين مجلس خارج است و بعهده دفتر مجلس است واين جزئيات تضييع وقت مجلس را ميكند.
آقا شيخ حسين- شما مجلس را مرتب كنيد مردم سالها است كه آرزوى اين مجلس را مينمايند حالا ميخواهيد تعطيل نماييد پس عرايض مردم چگونه رسيدگى ميشود.
مخبرالملك- كميسيون عرايض حاضر است كه عرايض را بهر اداره كه راجع است رجوع نمايد و جوبا بگيرد غرض اينست كه در مجلس نه نشينيد بنده عقيده ام اينست كه آن نظامنامه داخلى را آقايان مطالعه كنند تا اشكال رفع شود.
آقا سيد محمد مجتهد- شما منتظر باشيد كه از خارج بشما كار رجوع بشود شايد نكردند شما خودتان بايد ايجاد كار بكنيد پس تعيين حدود حكام وغير آنها راجع بكيست.
حاجى سيد نصرالله- مشغولند دستورالعمل مينويسند.
مخبرالملك- در كميسيونها اگر يكماه كار بكنند و ترجمه نمايند در مجلس يكساعت خوانده ميشود.
آقا سيد محمد مجتهد- مجلسى را كه در هفته چهار روز معين شده است نبايد موقوف كرد.
مخبرالملك- آنوقت اين مجلس نيست مضحكه است.
حسنعلى خان- كاريكه اين مجلس و اين وكلا ميكنند براى يك ملتست ما نميتوانيم كه هفته چهار روز بيائيم در اينجا بنشينيم وكار نكنيم بايد اصول قانون مملكت را درست كرد آنرا در كميسيونها مينويسند اصلاح ميكنند هفته چهار روز آمدن و حرف واهى زدن چه فايده دارد.
آقا سيد محمد- حرف واهى نزنيد كار صحيح بكنيد.
حاجى سيد نصرالله- نميشود قوانين در اين مجلس نوشته شود.
آقا سيد محمد- پس اين هيئت براى چه هستند.
حاجى سيد نصرالله- بايد كارها پسائى بشود و قوانين نوشته بشود آن در اين مجلس نميشود بايد تصفيه و تسويه شده بعد در مجلس بياورند.
آقاى حاجى سيد اسمعيل- هر چه تسويه و تنقيح ميشود در يك روز يا دو روز او را در مجلس گفتگو نمايند.
حاجى محمد تقى- تا حال ميگفتيد نظامنامه نداريم حالا ميگوييد كار نداريم.
مخبرالملك- حالا ميخواهيم ببودجه مالياتى رسيدگى كنيم چه كنيم.
حاجى محمد تقى- رسيدگى نماييد وكلائيكه ميآيند در اينجا كار ندارند حاضرند كه از صبح تا شام بنشينند.
آقا سيد حسن تقى زاده- هفته يكروز كمست ظلم واستبداد فوق العاده سى سال است اين مملكت را فرو گرفته آنهاييكه فرموديد صحيح است ولى ما ميبينيم آنهاييكه بى علم وجاهل بودند آمدند وزير شدند و از منصب وزارت با علم واطلاع شدند و حال وكلاى ما هم همينطور بايد افكار انها را توسعه داد ولى بدبختانه ميگويم نميدانم وكلاى ديگر ميپسندند يا خير در اينجا ما خيال ميكنيم كه كار نداريم ولى كار بسيار است آن كسى كه ميآيد در اينجا اگر بانجمنهاى مخصوص نرود وقتيكه بخانه ميرود هيچ نفهميده است اگر مطالب كميسيونها را خلاصه كنيد ودر روزنامها چاپ بشود خوبست و اگر همين وكلا در اين مجلس حاضر بشود از ولايات تظلماتى كه ميرسد آنها اطلاع پيدا ميكند خلاصه هر يك از وكلا بايد علم ايشان باندازه زئيس باشد حالا من اين را رعض ميكنم آنستكه هر كس وارد بشود در اينجا صدى يك از مطالب خود را نميتواند اظهار بكند مكاتيبى كه از خارجه و صدر اعظم ميآيد خلاصه بكنند بعد در مجلس بخوانند از انزلى خبر ميرسد كه ماهيگيرها دربست رفته اند وشكايت ميكنند ولى ما هم اعتنائى بمطالب آنها نميكنيم واز ولايات ديگر خبر ميرسد كه ناموس ما مردم را برده اند ما كه باين مطالب نميرسيم پس خوب است هفته دو روز باشد كه بمطالب مردم رسيدگى شود بنده كه مسبوق نيستم صدر اعظم چه گفت و فلان چه كرد ديگر خودتان مختاريد.
حاجى سيد نصرالله- اگر شما همچه ميفهميد كه مطالب در دفتر مستور است و ابراز نميكنند حق داريد ولى بايد بدليل اين مطلب را اثبات كنيد اين مجلس هنوز بكار خودش سوار نيست و آزاد نيست (همه گفتند چرا آزاد نيست.)
حاجى سيد نصرالله- بايد اين مجلس چنان باشد كه اگر كسى معروف بدشمنى ملت باشد ولى در يك مطلبى بتوان از او تحصيل منفعت از براى ملت كرد بايد مطلب بطور آزادى گفته شود.
آقا سيد حسن تقى زاده- صحيح است ولى اينها جواب من نيست مثلا ميگويم امتيازنامه ليانازوف كه جناب حجه الاسلام خواستند اگر دادند ما چرا نديده ايم و اگر ندادند چرا نميدهند.
رئيس- امتيازنامه را آوردند دادم آقا.
آقا سيد محمد- مقصود آن امتياز نامه نبود بنا بود اصلش را بدهند اينهم باز شرحى است كه يكنفر يهودى نوشته در بابت ماهى سوف.
رئيس- بنده اينجا يك حرفى دارم آقاى تقى زاده شرحى بيان كردند توضيح لازم دارد و آن اينست كه مردم عرايض مينويسند و آن چيزى نيست كه او را ضبط بكنيم و نفرستيم البته فرستاده و از آنها جواب ميخواهيم انى چيزى نيست كه ما وقت خود را ضايع بكنيم در اينجا بايد ايجاد قانون بشود نه خواندن عرايض خيانتى در باب عرايض نشده واين چيزى نيست كه خودمان را معطل عرايض بكنيم نوشتن قانون اگر چه كار دولت است ولى حالا كه آنها نمينويسند بايد ما بنويسيم بنده هستى خود را روى اينكار گذاشته ام البته بيكار نيستيم بايد كار كرد.
آقا سيد محمد- پس تشكيل اين مجلس براى چيست بيهوده است؟
رئيس- خير آقا چرا بيهوده باشد.
مشهدى باقر- پيش از آنكه نظامنامه بيايد هر روز ميآمديم مى نشستيم و ميرفتيم مردم از ما ميپرسيدند كه شما چه ميكنيد ميگفتيم نظامنامه نداريم حالا كه نظامنامه آمد نميشود مردم را متقاعد كرد بيكروز و اين مجلس داراى همه گونه اشخاص هست هر كس در يك امرى اطلاع دارد حال چه ضرر دارد كه ما بيائيم در مجلس ولى آنهاييكه كار دارند آنروز نيايند و مطالب را بعد از تصفيه بياورند در مجلس (گفتند احسنت).
حاجى سيد نصرالله- اگر محض خوش آيند مردم است همانست كه بشما احسنت گفتند واگر محض مجلس است ما كارى در چهار روز نداريم اگر كار داشته باشيم در تمام هفته حاضريم.
مخبرالملك- كارها تمام در اينعمارت درست ميشود و كميسيونها در همينجا تشكيل ميشود.
حسنعلى خان- خوبست اين كميسيوها را تغيير بدهند آقايانهم داخل كميسيونها بشوند.
رئيس- اين كميسيونها كه شش نفر است 12 نفر بشوند شش نفر ديگر هم وكلا تعيين كنند.
آقا سيد حسن تقى زاده- همچه گمان ميرود كه ما ميخواهيم اجزاء كميسيون بشويم اين نيست پس خوبست كه هفته يكروز هم حاضر نشويم من ميگويم كه كميسيون صبح كار بكند در عصر صحبت آن مذاكره شود.
ميرزا ابوالحسن خان- نتيجه يكهفته در يكروز خوانده ميشود ممكن است كه در سه ساعت طرف صبح كار بكنند و عصر نتيجه آنها را اظهار بدارند حاشا و كلا بنده در اين باب هيچ حرفى نميگويم.
آقا سيد حسن تقى زاده- ميگويم چه ضرر دارد كه كميسيون در صدد وضع قوانين باشند و اين مجلس از براى عرايض عمومى و تظلمات عمومى رسيدگى نمايد.
ميرزا ابوالحسن خان- چه ضرر دارد كه يكروز از براى عرايض عمومى و يكروز هم براى اصلاح و تصويب امور كميسيونها و هر گاه امر فوق العاده باشد باطلاع رئيس مجلس تشكيل شود.
حسنعلى خان- خوبست نظامنامه داخلى يكدفعه قرائت شود تا همه بدانند.
آقا شيخ حسين- اين ميشود كه كسى نظامنامه داخلى را نخوانده باشد؟
آقا ميرزا محسن- اين مجلس همين طور باشد ولى آن اجزاء كميسيونها كه كار دارند حاضر نشوند.
آقا سيد محمد مجتهد- مگر آن كميسيونها اهل اين مجلس نيستند و وضع وقانين نه براى اهل اين مجلس است كه شما ميخواهيد از اين هيئت خارج نماييد.
آقا سيد حسين- اين كميسيون اينست كه وزير ماليه ميگويد چهار ده هزار فرد است كه بايد اهل كميسيون خلاصه كرده بياورند در مجلس بعد از صلاح ديد با وزير ماليه گفتگو نمايند.
مشهدى باقر- در چند روز قبل دوازده نفر رأى گرفتند براى كميسيون كسى انكار ندارد و لازم نيست كه آنها در وقت كار در مجلس عمومى حاضر بشوند، اگر كسى چند روزى نباشد كسى از ايشان مؤاخذه ندارد.
آقا سيد عبدالله مجتهد- اينكه ميفرماييد كميسيونها دوازده نفر هستند ما هفته چهار روز براى مجلس معين كرده ايم 3 روز ديگر حضرات بيكار هستند. آن سه روز مشغول عدليه و ماليه باشند و ماحصل مطلب را بمجلس اظهار بدارند.
رئيس- بايد كارى از پيش برود يا نه؟
آقا سيد عبدالله- اين قدر كار پيدا خواهد شد كه نتوانيد رسيدگى نماييد.
حاجى سيد نصرالله- نبايد منتظر اين باشند كه مجلس حتما هر عرضى را رسيدگى نمايد.
آقا سيد عبدالله- بايد جواب مسكت بدهند بمجلس نه بطفره و تعلل بگذرانند.
آقا سيد حسين- اگر نميتوانند استعفا بدهند اگر ميتوانند در ساعت معين حاضر شوند.
ميرزا محمود اصفهانى- آن نوشته كه بنا بود بدهند بصحه رسيد يا نه.
رئيس- براى روز سه شنبه ميرسد.
ميرزا ابوالحسن خان- بنا بود بمهر وليعهد باشد نه صحه همايونى.
 (امروز بار وارث سيد مقتول آمد واظهار تظلم كردند).
رئيس- امروز رأى داريد كه ششصد تومان از بابت ماليه و دويست تومان مستمرى در حق اين ورنه مقتول برقرار شود يا نه.
آقا ميرزا محسن- آقاى رئيس ميفرمايند كه ملت از بابت ماليه ششصد تومان بدهند باين سادات وكلا هم رأى ميدهند يا نه با دويست تومان مستمرى.
آقا شيخ حسين- چرا ملت بدهند اين 600 تومان را قاتل بدهد پس فردا يكى ديگر را ميكشند و ملت بايد بدهد و آن دويست تومان را هم از مواجب او بدهند.
حاجى سيد نصرالله- مجلس راحت اين سادات را ميخواهند يا نه پس آنچه اضافه مواجب دارد در حق اينها مقرر كنند.
آقا شيخ حسين- دست شاهزاده عزيز قطع شد هزار تومان مواجب نظام الملك را باو دادند اين سيد براى مجلس كشته شده است بايد تمام مواجب آن طرف را در حق اين سادات برقرار كنندو وكلا هم بايد رأى بدهند.
بعد اعتبارنامه آقاى حاجى بحر العلوم رشتى قرائت شد كه از جانب علماء اعلام رشت منتخب شدند (همه تبريك گفتند).
آقا سيد حسين- تكليف در حاضر شدن وكلا بوقت معين و كميسيونها چه شد هفته چند روز بايد باشد؟ جمعى گفتند هفته سه روز باشد.
رئيس- من رأى ندارم در اين باب بايد در همين هفته چهار روز باشد.
</section>
<section type="session" number="25">
جلسه: 25
مذاكرات دارالشوراى ملى روز شنبه بيستم ذى القعده.
امروز براى مذاكره در اجراء و انفاذ تنظيمات داخلى مجلس طرف صبح مجلس فوق العاده از تمام وكلا منعقد بود چون مذاكرات آن در امور داخله مجلس بود و علاوه بر اينكه تقريبا در موضوع واحد بوده غير رسمى واز قبيل مكررات است بدرج خلاصه و نتيجه آن اكتفا ميشود.
مذاكرات اين مجلس راجع باجراء نظامنامه و ترتيب تنظيمات داخلى مجلس بود كه بواسطه آن اجراى ترتيبات و حدود داخله مجلس منظم و اعمال و مشروعات آن مرتب باشد و هر مطلبى كه در مجلس موضوع بحث ميشود مرتبا مطرح شده و مرتبا اختتام يابد و هر چه مطرح ميشود زودتر باخذ نتيجه واختتام مقرون گردد. موضوع ديگر اين مجلس اين بود كه لازم است در ايام هفته چند نوبت مجلس خاص از وكلا فقط منعقد شود و در آن مجالس وكلا مذاكراتى را كه بايد در مجلس رسمى موضوع شود مطرح نموده و در حقايق و اطراف اصول و فروع و شعب محتمله آن با نظر تعمق و تدبر مذاكره و بحث كند و پس از تحقيق كيفيت و كميت خصوصيات مسئله مبحوث عنها و اصلاح و تسويه و تنقيح افكار خود آنرا در مجلس رسمى مطرح نمايند. موضوع ديگر مذاكره مجلس فوق العاده امروز مسئله انجمنهاى خصوصى مجلس بود كه اين كميسيونها آنچه تاكنون منعقد شده و آنچه بعد تشكيل ميشود بخصوص انجمن ماليه و عدليه كه اقدامات سريعه آنها در وظيفه مرحومه از هر كارى مهم تر و بلزوم دقت نظر و سرعت عمل نزديك تر است. بواسطه اينكه مجلس فوق العاده امروز تا بعداز ظهر بطول انجاميد و وكلا در ساعات مفصله مشغول مذاكره و گفتگو بوده و باين واسطه خسته و متصدم شده بودند مجلس رسمى انعقاد نيافته و مذاكرات مجلس رسمى از عصر امروز بفردا موكول و مرجوع شد.
</section>
<section type="session" number="26">
جلسه: 26
روز يكشنبه 21 شهر ذى القعده الحرام‏
امروز تلگرافى از بارفروش قرائت شد.
آقا سيد محمد تقى- جواب را چه بايد نوشت.
رئيس- جواب را با پست بعد از تحقيق نوشت.
حاج شيخ على- كسى نيست از وكلا كه اطلاع از اين ترتيب داشته باشد؟
مفتخرالملك- چرا در چند سال قبل اعتماد ديوان ملكى بحسنخان كاشى فروخت در اين بين حسن خان صاحب ملك فوت شد و حاج سيد كاظم از طرف وزير التجار مأمور شده و از طرف جناب وثوق الدوله هم صورت و تلگرافى مخابره شد كه پول آن گرفته شود آنها خواستند فرع در فرع حساب كنند قبول نكردند و از قرار تومانى شش عباسى حساب كرده و گرفتند.
سعدالدوله- اين كار، كار ديوانخانه است. رئيس- مهم عقيده ام همين است ولى ميگويند اينكارها بايد همين جا اصلاح شود.
سيدالحكماء- شما ميگفتيد از اين مقوله گفتگو بشود حالا از اين قبيل مطالب بسيار است كه از دفتر بهر اداره كه لازم است رجوع ميناميند.
سعدالدوله- يك كميسيون براى اين كارها لازم است.
رئيس- كميسيون براى اينكارها موجود است.
سعدالدوله- مطالب در كميسيون رسيدگى و تحقيق ميشود بعد ميفرستند بهر اداره كه راجع است بآنجاو جواب ميخواهند و از اين قبيل هر روز بيست كاغذ شكايت بمن ميرسد.
آقا ميرزا ابوالحسن خان- مكرر گفته شد كه اين مجلس براى اين قبيل كارها نيست.
حاجى شيخ على- مجملى از اين مطالب در اين مجلس خوانده شود ضررى ندارد.
سعدالدوله- در بابت انتخابات هم همان طور كه گفتيم كميسيون رسيدگى نمايد مجلس كار ديگر دارد.
محقق الدوله- اين جا حاضر است.
سعدالدوله- اين مجلس حقوق ديگر دارد تا حال ميگفتند نظامنامه ندارد حالا كه نظامنامه دارد اگر همانطور كه بوده است باشد هيچ لازم نيست كه مجلس منعقد باشد البته بايد مشغول كار باشد.
محقق الدوله- كميسيونها تشكيل شده.
وثوق الدوله- كميسيون عاليه تشكيل شده راپورتى هم در اين باب نوشته شده اگر مصلحت است خوانده شود (راپورت مذكور كه راجع بود باصلاح ماليه و جمع و خرج دولتى از جغذافيا و مميزى املاك و تعداد نفوس و ترتيب رسيدگى باراضى و ماليات آنها خوانده شد.) جمعى گفتند بسيار خوب.
سعدالدوله- خيلى خوب است وليكن خيلى ما زود ذوق زده ميشويم عبارات خيلى خوب و صحيح است ولى همينطور شما پيش بياييد و اقدام كنيد ببينيد كارى پيشرفت ميكند يا نه بايد از راه كار داخل شد همانطور كه چند ماه بود گرفتار بوديم بايد وزرا در اين مجلس حاضر شوند و گفتگو نمايند.
وثوق الدوله- بايد از روى همين نوشته بخواهند تا حاضر شوند.
سعدالدوله- جوابش اين است بايد گفت كه نوشتن اين قوانين وزارتخانها بچند نفر تقسيم شده از جمله بخود بنده ولى بيكسال و دو سال تمام و اجرا نميشود.
وثوق الدوله- اين راپورت براى اين بود كه اصلاحات لازمه را بخواهيم و اين جمع و خرج حالا بشود قريب سه چهار هزار فرد است كه تقسيم كرده اند كه بنويسند و بعضى پيش من است.
سعدالدوله- همانطور است كه چندى قبل گفته بودم كه يك حوض زير آب زده و دلو پاره به دستمان دادند و ميگويند شما اين حوض را پر كنيد آيا لازم نيست كه ما زير آب حوض را گرفته و دلو را بدوزيم؟
آقا ميرزا محسن- شما صلاح ما را بگوييد.
سعدالدوله- نميتوانيد علاج كنيد چه فايده دارد، بايد وزراء مسئول را حاضر كنيد من چند فقره مطلب دارم.
زرگرباشى- تا يك اندازه علاج ميكنيم.
وثوق الدوله- از روزى كه نظامنامه داده شده است ما وزرا را نخواسته ايم.
سعدالدوله- چرا وزراء مسئول حاضر نميشوند من ميخواهم بپرسم دولت دو فقره قرض كه سابق كرده است پنج كرور از آن كه بجمع نيامده چه شده است؟ من ميخواهم بپرسم كه عين الدوله وقت رفتن بتجار گفته بود كه چهارصد و پنجاه هزار تومان در بانك موجود است چه شده است؟ من ميخواهم بگويم كه شش ميليون فرانك قرض كرده اند و اسلحه خريده اند كه اين اسلحه را بتدريج بياورند و اين اسلحه، اسلحه كهنه بوده است كه چينى ها ميخواستند بخرند و نخريدند واينها بقيمت خيلى گزاف بپاى دولت حساب كردند، اينها را از كى بايد سوال كرد تا وزير مسئول حاضر نباشد؟
آقا ميرزا محمود خوانسارى- بايد وزراء مسئول را خواست.
وثوق الدوله- هر يك از اين امور راجع به يكى از وزراء است بايد سئوال شود.
سعدالدوله- من در پيش گفتم كه حكايت تمبر و بينظمى در پست خانه و تأخير در وصول نوشتجات و تجديد كونترات فرنگيها كه پنج ماه بوعده آنها مانده تجديد مينمايند اينها را كه عرض كردم نوشتيد يا نه اگر نوشتيد جوابش كو و اگر ننوشتيد چرا؟ ننوشتيد و من ميگويم ضراب خانه كه صد سالست بسته است رئيس ميخواهد چكند و عملجات لازم ندارد. اين مطلب را راپورت ميدهند با دو سكه براى صدارت كه اين سكه مال حالا است و آن مال فلان حاجى اين سكه ما چه عيب دارد اينطور اشتباه كاريها ميكنند من ميگويم فرنگيها اين همه مواجب ميبرند و رعيتهاى ايرانى گدائى ميكنند براى چه هر يك از اين مطالب را راپورت ميدهند بصدر اعظم و ميگويند سى و پنجنفر اجزاء خارجه داريم و دو هزار نفر ايارنى. اولا حرف ما بر سر عدد نفوس نبود حرف بر سر مواجبى بود كه ميبرند بايد ديد كه اين دو هزار نفر كيستند و شغلشان چيست و چقدر مواجب ميبرند و آن سى و پنجنفر چقدر آخر چشم بندى تا كى و شبهه كردن تا چند.
آقا سيد مهدى- اينها همه درست است معالجه را بفرماييد.
سعدالدوله- معالجه همانست كه بايد وزراء مسئول بيايند و گفتگو نمايند تا ببينند كه از هر راهى صد هزار تومان منفعت بدولت و ملت ميرسد.
رئيس- من جوابى دارم اينستكه اين مجلس نظامنامه دارد و بقانون نظامنامه بايد نوشت و ذكر مطلب مسئول عنه كرد تا آن وزير مسئول حاضر شود و مذاكره گردد مطالب را در هم گفتن نميشود ضبط كرد.
سعدالدوله- اين نظامنامه براى پارلمانهاى بزرگ خارجه خوبست ولى اين پارلمان ما هنوز ترتيبى ندارد و كارى نكرده نميتواند اين نظامنامه را اجرا بدارد آن ترتيب نظامنامه با اين ضيق وقت ببينيد كه چقدر طول ميكشد خزانه دولت تهيست و اين مؤسسين بيچاره كه ميخواهند تأسيس بانك كنند قراردادى ميخواهند شما ببينيد كه براى يك كارى با وزير مسئول آن چقدر بايد صرف وقت كرد من خواهش ميكنم كه اين فصل از نظامنامه را بمقتضاى همان فصل نظامنامه كه لدى الاقتضا ميتوان تغيير فصلى از فصول آن را داد تغيير بدهيد.
رئيس- پس خوبست امروز اين مطالب تمام بشود شما ميفرماييد كه وزراء مسئول هر روزه در مجلس حاضر شوند و اين فصل از نظامنامه را تغيير بدهيد.
سعدالدوله- من نميگويم كه هر روزه ولى ميگويم از سفرائيكه در اينجا هستند بپرسيد كه وزراء در خارجه بچه ترتيب در مجلس حاضر ميشوند.
رئيس- من ميگويم باختيار است.
سعدالدوله- باختيار است ولى مسئوليت آنها با مجلس است.
رئيس- من ميگويم كه نميشود آنها فوراً جواب بدهند بايد پيش از وقت بآنها اطلاع داد بتوسط رئيس وزراء (صدر اعظم) تا مسبوق بمطلب باشند و در مجلس حاضر شوند جواب بدهند.
وثوق الدوله- همان فصلى را كه ميگوييد ننتيجه بدهند بفرماييد بچه نحو تغيير بدهند.
محقق الدوله- در آن فصل يا فصل ديگر گويا مسائل فوريه را قيد كرده اند كه بايد زود جواب بدهند.
صديق حضرت- كدام نظامنامه را تغيير بدهند داخلى يا اساسى و اگر داخلى را ميگوئيد ربطى بوزراء ندارد.
آقا ميرزا ابوالحسن خان- در اينكه حالا كار خيلى زياد است شبهه نيست.
آقا ميرزا محسن- پس بايد وزراء را خواست.
سعدالدوله- همانطور كه جناب رئيس فرمودند بهتر اينست كه بصدر اعظم بنويسند كه حتى الامكان حضور وزارء هر دو سه روز يكدفعه در مجلس لازمست و اين مجلسى است كه شاه انعقاد كرده. آمدن باينجا مثل رفتن بمجلس دربار است موجب بى شأنى نخواهد بود.
آقا ميرزا محسن- چه ضرر دارد كه معاون ايشان را بخواهيد هر روزه ملتزماً حاضر شوند.
حاجى معين الضرب- فعلا روى سوال با وزير ماليه است معاون ايشان هر روز حاضر شود خيلى خوبست.
آقا ميرزا ابوالحسن خان- بجهت اينكه مبلغى خالصجات در اين ايام بخشيده شده و مبالغى انعام باسم مواجب برقرار شده بايد اينها رسيدگى شود.
حاجى محمد اسمعيل آقا- تمام اينها در عهده وزير ماليه است.
سعدالدوله- من قريب دو كرور براى خزانه دولت از مواجب مكرر محل پيدا كردم اين يكفقره و فقره ديگر وزير معادن و پسر كتابچى و شيخ الملك با صديق السلطنه در اينجا حاضر شوند در عمل معدن نفط مذاكره شود.
خياط باشى- شيخ الملك دخيل كار نبود. آقا ميرزا ابوالحسن خان- چرا براى شهادت و تصديق خوبست.
آقا سيد محمد مجتهد- آن نوشته چطور شد نرسيد (مقصود امتياز نامه ليانازوف است)
صديق حضرت- نوشته شد هنوز جوابش نيامده.
حاجى معين التجار- فعلا اصلاح عمل ماليه از همه چيز مقدم تر است اين تفصيل كه خوانده شد دو سه سال وقت لازم دارد و باين ترتيب باز مثل ساير روزها از اينجا بيكار خواهيم رفت.
وثوق الدوله- دو تفصيل است در اينجا يكى جمع و خرج ماليه است كه بفرستند در مجلس ملاحظه و جرح و تعديل نمايند ولى اصلاح كلى بسته باين است كه مميزى و رسيدگى صحيح بشود.
حاجى معين التجار- مجلس حالا ميداند كه چه طور جرح و تعديل ميكنند اين كميسيون ماليه بايد بداند كه چه طور جرح و تعديل ميكنند.
وثوق الدوله- صورتى مى آيد بمجلس كه حاوى بر جمع و خرج باشد آنوقت تمام فقرات را يكى يكى ميبينند هر كدام كم است زياد و هر كام زياد است وهر كدام زياد است كم مينمايند تا تسويه شود.
سعدالدوله- اگر بخواهيد اصلاح كنيد و دل و جرأت پيدا كنيد مثلا آنجا كه ميسيد بمواجب سعدالدوله كيست كه دو هزار تومان مواجب دارد در صورتيكه چهل سال است نوكرى كرده بعد ميرسيد بيكى ديگر كه نوكر سعدالدوله بوده است ميبينيد كه او بيست هزار تومان مواجب دارد بايد قلم بدست بگيريد و او را قلم بكشيد اينكار خدمت بدولت و ملت است.
وثوق الدوله- همين طور است.
آقا ميرزا محسن- آن مسائل مهمه ديگر كه گفته شد اصلاحات آنها چيست.
سعدالدوله- عجاله بايد تمام اوقات صرف امر ماليه شود از دو جهت يكى اضافه بر دخل يكى كاستن از خرج از جمله آن رخنه هاييكه گفتيم عمل مسكوكات است بخارجه از يكطرف در ضرابخانه را بسته ايم از طرف ديگر مسكوكات را مال التجار كرده بخارجه ميفرستند بايد از وزير ماليه سوال كرد كه چرا پول خارجه در مملكت ما مال التجاره نيست و پول ما در خارجه مال التجاره هست.
آقا سيد حسن تقى زاده- براى اصلاح كليه كارها سه شرط لازم است يكى حال يكى ماضى يكى استقبال سوراخهاييكه حالا باز ميشود اينها هم است و بعقيده من بايد جلو اينها را گرفت واين مسئله حكم سخت لازم دارد كه نقدا ادارات موقوف بماند و تغيير زياد نكند و قراردادهاى جديد نگذارند و بنده امروز صلاح نميدانم ماليه را زياد كردن براى اينكه اين ملت فعلا اين پولى كه ميدهند نميدانند بچه مصرف خرج ميشود ما اگر در اين امور جزئيه بخواهيم گفتگو نماييم صد سال ديگر معطل مينماييم.
آقا ميرزا ابوالحسن خان- اين مسئله جزء قانون اساسى ماست زيرا اين مسئله كه شما ميفرماييد در قانون اساسى مقيد است كه تمام كنتراتها و فروش املاك دولتى و تحديد حدود امتياز نامها بايد باستظهار مجلس باشد و اگر شنيديد كه بدون اطلاع مجلس كارى كرده اند حق داريد كه بمجلس اطلاع داده جلوگيرى نماييد.
آقا سيد حسن تقى زاده- عرض بنده در قانون اساسى نيست حرف من اينست كه نوشته شود بقانون اساسى بعدها مداخله نكنند مگر بتصويب مجلس.
سعدالدوله- مجلس ميگويد بودجه را بياورند وقتى كه آوردند آنچه از تاريخ فرمان تا حال بدون تصويب مجلس عمل شده است مجلس قلم ميكشد اينها چيزى نيست چيزى كه هست اينست كه بايد نوشته شود بصدارت كه وزير ماليه يا معاون ايشان حاضر شوند.
آقا ميرزا محسن- مطلب هم بايد نوشته شود كه چيست (گفتند مطلب در اينجا نوشته ميشود).
حاجى امين الضرب- اگر يكسال تمام وزير عاليه يا معاونش حاضر شوند همه روزه كار موجود است.
صديق حضرت- براى خواستن سند لازم است.
سعدالدوله- من گفتم كه وزراء بايد بيايند در مجلس و اگر ترتيب اين باشد كه مطلبى را بنويسند بدفتر و آن دفتر به دفتر ديگر اين غير متناهى است و كارى از پيش نخواهد رفت و از سفرائيكه در اينجا هستند بپرسيد آيا در صورتى كه هيچ كار در پارلمنت نباشد همه روزه وزرا در مجلس حاضر ميشوند واز حال ملت اطلاع پيدا ميكند و بايشان همدستى كرده كار پيا ميكنند يا نه؟
آقا ميرزا طاهر- وزرا خيلى كار دارند نميتوانند حاضر شوند مشغول پر كردن جيبها هستند.
سعدالدوله- ولى بدبختانه پول ما تمام شد ديگر كارى نيست.
حاجى امين الضرب- سنگ بزرگى انداختند.
وثوق الدوله- سنگ بزرگى نيست من بخوبى از دفتر ماليه اطلاع دارم چهار هزار فرداست.
سعدالدوله- تمام بودجه چهار هزار فرد است يك دفتر مينويسند ميفرستند بولايات اسمش را دستورالعمل ميگذارند.
وثوق الدوله- بلى همان است.
سعدالدوله- ما همان را ميخواهيم.
مشارالملك- بنويسيد دستورالعمل حاليه را براى استنساخ بدهند.
وثوق الدوله- آنچه كه كم داشتيم خواستيم كه بدهند اگر بنا بود تما استنساخ بشود طول ميكشيد.
مشارالملك- امروز بنده آقا ميرزا محمد حسين را ديدم گفتند نسخه برداشته شده بفرستيد ببرند.
حاجى سيد ابراهيم- اگر ميتوفيها كم هستند و نميتوانند بنويسند تقسيم كنند بنويسند.
وثوق الدوله- فعلا منزل ما مشغول به استنساخ هستند.
ميرزامحمود خوانسارى- چه ضرر دارد عين آنها را بدهند.
آقا ميرزا ابوالحسن خان- چند نفر هستند كه استنساخ ميكنند.
حاجى معين التجار- گفتند يك كتابچه سال هزار و سيصد و شش و يكى سيصد و دو در خزانه است.
وثوق الدوله- اين كتابچه پيش ناصرالملك است قرار شد كه از نسخه آقا ميرزا محمد حسين بگيريم و استنساخ نماييم.
حاجى امين الضرب- يكى آن كتابچه جمع و خرج كلى است كه در خزانه است و آن زياد نيست سابق بر اين معمول بود كه باختصار مينوشتند آن را بخواهيد.
وثوق الدوله- آن سه سال است كه نوشته نشده كافى نيست.
حاجى امين الضرب- همان كتابچه كه از مفاصا مينوشتند و بامين الملك مرحوم ميدادند اگر يكى از آنها بدست ما بيايد كافيست.
وثوق الدوله- بايد از وزير ماليه خواست.
حاجى امين الضرب- اگر از وزير ماليه بخواهيد و استنساخ نماييد مدتى طول ميكشد خوب است از مستوفيهاى ولايات بخواهيد.
وثوق الدوله- اولا صورت جمع و خرج كلى كه سال بسال نوشته شده باشند نداريم مگر هر چند سال بچند سال يك كميسيونى برميگردند برحسب اقتضاء جمع و خرج گل نوشته ميشد يكى در سنه هزار و سيصد و شش كه شاه شهبد بفرنگ رفت ديگر از آن ببعد جمع و خرج كل نوشته نشد. چونكه امروز لازم داريم بايد همان دستور سيصد و هيجده را بخواهيم كه تمام جمع وخرج را دارد و همچنين بايد صورت ركابى آنوقت تا امروز رسيدگى شود زيرا كه مواجب فلانكس هزار تومان بود و حالا دو هزار تومان شده است اما صورت سيصد و هيجده را خواستيم گفتند حاضر نيست ولى قسمتى از آن پيش خودم هست و مابقى را قرار شد آقا ميرزا محمد حسين بدهند از روى آن دقت كرده استنساخ نماييم و صورت بودجه ولايات را هم خواستيم ناصرالملك دادند بنويسند و بدهند و صورت جمع و خرج كل را هم ميدانيد تا ده دوازده روز ديگر ميرسد.
حاجى امين الضرب- صورت هزار و سيصد و شش كجاست.
وثوق الدوله- پيش وزير ماليه است.
ميرزا ابوالحسن خان- شما در كميسيون ماليه حاضر نميشديد؟
حاجى امين الضرب- خير خبر ندارم.
ميرزا ابوالحسن خان- چرا.
رئيس- حالا روز سه شنبه شما و آقايان زودتر تشريف بياوريد تا كارى از پيش برود واقعا بايد تا يك اندازه خيالات را روى هم بگذاريد تا پيش رفت كند.
ميرزا ابوالحسن خان- حالا اين لايحه كه وثوق الدوله نوشته بودند خيلى خوب است.
وثوق الدوله- اين لايحه سه مطلب دارد اين ترتيب ماليه براى دولت و ملت فائده ندارد بايد از روى مميزى اصلاح ماليه نموده و تسويه جمع وخرج كرد براى سرمشق و نمونه اولا تهران را مميزى كنند بعد باطراف بروند هر جا زياد دارد كم كنند و هر جا كم دارد زياد نمايند.
حاجى امين الضرب- فعلا مميزى فائده ندارد آن مميزى براى دو سال بعد خوبست و اگر باين ترتيب رفتار كنيم سال بعد بيست هزار تومان بر مخارج ما افزوده ميشود بايد فعلا ترتيبش داد.
سعدالدوله- آن طورى كه گفته شده بود اگر اقدام ميكردند در دو ماه پيش حالا اصلاح شده بود حاجى امين الضرب- ترتيب سهلى بنظر آمد و آن اينست كه از حكام ولايات صورت جمع ولايات را بخوهيد چون از براى هر ولايت يكجمع معينى دارد آن صورت عمل حكام را بخواهيد و براى آنها مواجب معين شود صورت عمل حكام با دفتر مطابقه شود آنوقت جمع ماليه معلوم ميشود كه چقدر تفاوت دارد مثلا ماليات شيراز سابق ششصد هزار تومان بود اگر يان ترتيب عمل شود سيصد هزار تومان اضافه ميشود.
سعدالدوله- نه تنها اينها بجمع افزوده ميشود تمام اين پاركها واسبهاى عربى و كالسكه و درشكه وغيره همه بر جمع افزوده ميشود.
آقا ميرزا ابوالحسن خان- اينها از تفاوت ماليات است.
ميرزا محمود خوانسارى- كدام حاكم است كه مواجب ندارد.
سعدالدوله- حاكم نبايد مداخله دو امر ماليه داشته باشد وظيفه او چيز ديگر است مفتش از طرف دولت لازم است و از جانب وزير ماليه بايد اخذ ماليات كند مثلا از براى گمرك و تلگرافخانه و غيره اگر مقاطعه نباشد مفتش لازم است ما از فرنگستان معلم ميآوريم براى آنكه طريق اداره دارى را بياموزيم در كجاى فرنگستان مفتش ندارد چقدر گفتم گمركات ما مفتش ندارد قبول نكردند جواب اين را ميخواهيم بايد وزير ماليه حاضر باشد جواب بگويد يا نه؟
حاجى محمد اسمعيل آقا- از براى همه اينها اگر مفتش باشد از اين تفاوتها خيلى بر جمع افزوده ميشود اگر جنس برگردد بصورت جنسى احتمال دارد كه امسال محتاج مميزى نباشيم.
ميرزا محمود خوانسارى- عقيده من اينست كه پنج كرور بر جمع افزوده شود تفاوت عمل بلوچستان هشتاد هزار تومان است.
حاجى امين الضرب- لرستان جمعش چقدر است كه عمل آن سيصد و بيست هزار تومان است.
وثوق الدوله- عقيده من آنست كه عمل ماليه چيزى است كه بايد قلم دست گرفت و نوشت.
حاجى محمد اسمعيل آقا- عجاله همانطور چيزى وزير ماليه بنويسيد كه روز سه شنبه خودشان با معاون خبير و بصير از جانب ايشان حاضر شود تا گفتگو شود.
سيد الحكماء- خوب است خودشان بيايند.
حاجى امين الضرب- سه فقره مطلب است بايد اقدام كرد يكى مسئله ماليه و ديگر مسئله تبولات و ديگر تبولاتى را كه از بابت مواجب برده اند چه ضرر و زحمتى بدتر از اين است از براى دولت و ملت كه يكى هزار تومان مواجب دارد درعوض ملك پنجاه هزار تومانى را ميبرد.
آقا سيد محمد مجتهد- يكنفر تنباكو فروش محلى را تبول كرده به هفتاد تومان سالى هزار و دويست تومان ميگيرد.
سعدالدوله- مطلبى دارم يك جائى گفتم بمن خنديدند حالا هم ميگويم در يك دهى از يكنفر آخوند پرسيدم كه ماليات اينجا چه قدر است گفت ديوانى را ميخواهيد يا عمل كرد را گفتم ما مسبوق باين اصطلاح نيستم يعنى چه؟ گفت ديوانى آن است كه از جانب دولت ميگيرند ششصد تومان است و عمل كرد آن است كه حكومت دريافت ميدارد آن ده هزار تومان است من تعجب كردم.
وثوق الدوله- اين نكته كه فرموديد بمميزى اصلاح ميشود.
حاجى امين الضرب- امروز مميزى فايده ندارد.
آقا سيد حسن تقى زاده- مسئله مميزى صحيح است ولى امروز زود است.
ثقه السلطنه- از بابت مواجب و مستمرى و مقررى چطور در بودجه اصلاح ميفرماييد كه بدون فرمان و اطلاع شاه برده اند.
سعدالدوله- بنده ميخواستم اين مطلب را روز 2 شنبه عرض ميكنم ولى حالا ميگويم كه بمواجب و مستمرى ابدا دست نميخورد.
</section>
<section type="session" number="27">
جلسه: 27
مذاكرات دارالشوراى ملى سه شنبه 23 شهر ذيقعده الحرام.
سعدالدوله- در باب چاپ نظامنامه كى چاپ كرده است كه گفته بودند منحصر كردند چاپش را.
رئيس- كسى منحصر نكرده يكنفر چاپ كرده ميگويند در مطبعه شرقى چاپ كردند نوشتيم بوزير و تصحيح نشده پس چرا چاپ كردند چون گفتيم اينجا از روى آن نسخه عكس برميدارند بعد از برداشتن عكس هر كس خواست از روى آن چاپ كند.
سعدالدوله- پس طبعش آزاد است واز روى عكس هم خيلى خوب است مطلب اين بود كه اين نسخه چاپ شده مقابله و تصحيح نشده است.
آقا ميرزا محمود خوانسارى- از قرار معلوم جناب مشيرالملك اين نسخه را دادند كه كه پانصد نسخه از روى آن چاپ كرده براى وزرا بفرستند آنشخص نسخه را بدست آورده از روى آن زياد چاپ كرده انتشار داد.
سعدالدوله- بعد از آنكه رخصت دادند هر كس بتواند چاپ بكند ولى حال كه اينجا عكس برميدارند از روى آن عكس چاپ كنند بهتر است اينهم عريضه ايست كه بمجلس نوشته اند گمانم اينست كه اگر بلند بخوانند بى فايده نباشد.
 (تلگرافى از شيراز بعنوان مجلس قرائت شد).
 (دو لايحه از اداره مدرسه سياسى قرائت گرديد كه محض وطن پرستى و همراهى بملت و بانك ملى ايران مبلغ پانصدو بيست تومان ارباب جمشيد براى بانك داده قبض دريافت شد)
تلگرافى نيز از اسلامبول قرائت شد)
 (عريضه نيز كه بهيئت وكلاى محترم مجلس ملى نوشته بودند قرائت گرديد)
 (بعد از قرائت)
آقاسيد محمد مجتهد- درست و صحيح نوشته اند بايد جلوگيرى كرد.
حاجى سيد نصرالله- مسئول كيست.
آقا سيد محمد مجتهد- مسئول وزير ماليه است.
آقا ميرزا محمود خوانسارى- مكرر گفته شده است كه بايد مجلس بصدارت بنويسند كه ايشان از وزارت ماليه بخواهند نگذارند اين كارها واقع شود.
آقا سيد محمد- بنويسيد حالا كه نظامنامه داريد.
حاجى سيد نصرالله- بقول آقا سيد حسن تقى زاده كارهاييكه بعدها واقع ميشود و درصدد هستند بايد جلوگيرى كرد.
آقا سيد حسن تقى زاده- تامسئله توقيف معين نشود نميشود.
ميرزا محمود خوانسارى- از براى تعمير و بنائى فرح آباد و اسب دوانى مبالغى زياد بخرج دولت آورده اند و چهار هزار تومان پول سوخت مخارج فرح آباد را ميگيرند در صورتيكه اعليحضرت همايونى هيچ بآنجا تشريف نميبرند شما باين عريضه نويس تحسين نموديد فايده اين تحسين چيست نتيجه بايد گرفت و بايد توقيف بشود.
آقا سيد حسين- براى بروات مانده و خالصه بيست هزار تومان برات صادر ميكنند بايد اينها را جلوگيرى كرد والا هر روز على الاتصال خرجى براى دولت زياد ميكنند.
ميرزا محمود خوانسارى- يكى يكى حالا اين مطلبى كه گفته شده است نتيجه گرفته بشود تا يكى ديگر برسد.
ميرزا محمود اصفهانى- بايد از روز 14 جمادى الثانيه باين طرف آنچه داده شده است بتصويب مجلس باشد.
ميزا محمود خوانسارى- نتيجه را اقدام ميكنيد.
آقا ميرزا محسن- وقتيكه كتابچه را به مجلس آوردند از اين قبيل چيزها را قبول نكنيد.
ميرزا محمود خوانسارى- اين پولهاى محلى و ماليات را كه ميگيرند و حقوق مردم همينطور ميماند جواب آنها را چه بايد گفت.
آقا ميرزا محسن- مسئله جوين و ساير دهات را من ميگويم كه نبايد قبول كرد.
سعدالدوله- حال دو ماه متجاوز است كه از اين قبيل صحبت ميشود و نتيجه گرفته نميشود پس خوبست كه مطلب را برگردانيم واز معانى بيان وادبيات صحبت كنيم تا حظ و لذتى از اين راه ببريم.
آقا ميرزا محسن- شما ميگوييد چه بايد كرد؟
سعدالدوله- من چه ميدانم نميدانم.
صديق حضرت- بايد بقانون نظامنامه اقدام در كارها كرد.
آقا ميرزا محسن- اين عريضه پس چيست؟
صديق حضرت- اين خارج از قانون نظامنامه است وكلاى مجلس بنويسند.
حاجى سيد نصرالله- حالا اين لايحه هيچ اگر چيزى بمجلس نوشتيد نبايد در آن باب تحقيق و رسيدگى كرد؟
حاجى محمد اسمعيل آقا- مسئله ماليه را كه وزير ماليه مينويسد و ميدهد بمجلس مجلس از تاريخ چهاردهم باين طرف آنچه از خالصجات را كه تبول بردند قبول نكند.
حاجى سيد نصرالله- چيزى كه غريب است اين است اين كارها را بدون اطلاع و تصويب مجلس ميكنند اگر خيالى نيست چرا بمجلس اطلاع نميدهند.
حاجى محمد اسمعيل آقا- اين ها چيزى نيست خيلى چيزهاييست كه ما هيچ نميدانيم وقتيكه كتابچه آمد معلوم ميشود آنوقت درست كنيد.
سعدالدوله- جواب حاجى آقا را من ميدهم ميگويم كسيكه دو ماه بسال مانده مواجب يا مقررى يا تبول ميبرد آنوقت چه چيز را ما درست كنيم. وثوق الدوله- آنچه مواجب تبول داده شده تمام آنها را صورت ميگيرند بمجلس ميدهند تا بحال كه مجلس كوتاه مى آمد چون مطالب جزئى جزئى بوده آنچه را هم كه در اين لايه است نبايد باين عنوان جزئى اظهار داشت بايد بطور كلى عنوان كرد كه مثلا آنچه از تاريخ چهاردهم باين طرف داده شده است بايد امضاء و تصويب كرد يا نه؟
سعدالدوله- بعضى مطالب بطور كلى در اينجا مذاكره شده است نوشته شد يا نه اگر نوشته شد جواب آنها چه شد از قبيل كونترات ويكى هم عمل ضرابخانه و بى نظمى تمبر پستخانه.
وثوق الدوله- بنده ميگويم اگر من باشم مطلبى را كه خواستم هر روز مذاكره آنرا مينمايم و جواب ميخواهم تا جواب داده شود.
سعدالدوله- حقيقه اين مجلس حكم يكى از ادارات دولتى را پيدا كرده آنچه را صلاح دانستند مينويسند و آنچه را ندانستند در آن مذاكره نميكنند اگر اينطور باشد اين مجلس بدرد ملت نميخورد بايد امناى دولت و رؤساى ملت با هم مقابل شوند و گفتگو نمايند اين حرف را كه ميگويم بمن ميبندند من از طرف عموم ميگويم كه بايد وزير ماليه در مجلس حاضر شود تا مذاكره خود برميدارند مينويسند كه فلانكس خواست وزير ماليه استمرارا در مجلس حاضر بشود اولا من كى گفتم شخصا همه روزه بايد حاضر بشود و ديگر اينكه من از جانب عموم گفتم چرا باسم من تنها نوشتند.
رئيس- اگر بقانون نظامنامه باشد از جانب مجلس نوشته ميشود والا بايد باسم نوشت.
سعدالدوله- اين مطلب عمومست من يكنفر نيستم.
رئيس- ما يك نظامنامه داريم بايد فصول آنرا اجرا كرد.
عون الدوله- شما ميگوييد كه سعدالدوله شخصا احضار كرد اگر سعدالدوله ميخواست خودش مينوشت.
رئيس- ما از روى نظامنامه ميگوييم والا غرض ديگرى نيست. كجاى نظامنامه است كه اينگونه مطالب را بايد شخصا نوشت.
آقا ميرزا محسن- مراد اينست كه آنها ملتزم نيستند هر گاه كسى خواست كه هر روزه حاضر شوند بايد شخص را نوشت.
سعدالدوله- خير اينطور نيست اگر مطلبى عنوان شد و چند نفر امضاء كردند آن مطلب عموميت دارد.
آقا ميرزا محسن- حالا مطلب را بگوييد نتيجه بگيريد.
سعدالدوله- چه نتيجه ميخواهيد از حالا تاريخ بگذاريد خواهيد ديد كه تا دو سال ديگر هيچ نتيجه نخواهد داد.
حاجى محمد اسمعيل آقا- نبايد بگوييم كه نتيجه ندارد و مأيوس باشيم بايد دنبال كرد تا نتيجه بدهد.
حاجى سيد نصرالله- هم نظامنامه صحيح است و هم فرمايش جناب سعدالدوله چه ضرر دارد حال كه مجلس ما هنوز درست سوار بر كار نيست وزرا هم همراهى نمايند با اين اساس ايشان هم از افراد ملت هستند بيايند در مجلس و حاضر شوند تا مطلب از پيش برود.
وثوق الدوله- آنچه ميدانيد و تكليف است بفرماييد.
سعدالدوله- من ديگر حرف نميزنم من هم يكى از وكلا هر وقت بايد رأى داد من هم رأى ميدهم.
آقا شيخ حسين- اين تعرض بماهاست كه ميفرماييد يا مطلب ديگرى هست.
سعدالدوله- تعرض نيست مايوسيست.
آقا شيخ حسين- اگر بقانون اساسى بايد رفتار كنيم آن مطلبى است يا اين را بگذاريم زمين كار ديگر پيش گيريم آنهم مطلب ديگريست.
آقا ميرزا ابوالحسن خان- اين حرف صحيح است بايد بقانون اساسى عمل كرد ولى در همه جاى دنيا وزرا در مجلس حاضر ميشوند هر روزه لازم نيست ولى حق ايشانست كه بيايند در مجلس حاضر شوند گفتگو نمايند تا بمساعدت ايشان كار پيشرفت كند هزار گونه كار است چه ضرر دارد هر روز يكى از ايشان حاضر بشوند.
حاجى شيخ على- متلزمند در اين كار يا مختارند؟
آقا ميرزا ابوالحسن خان- نميگويم از روى التزام ميگويم اين نظامنامه صحيح ولى همه جاى دنيا وزرا حاضر ميشوند.
صديق حضرت- هر وقت بودجه آمد وزير ماليه هر روز اينجا حاضر است.
حاجى امين الضرب- شما هر گاه خواستيد بايد بيايند اما احضار نكرده نيامدند تقصيرى نيست.
آقا ميرزا ابوالحسن خان- ميگويم بر ايشانست كه همراهى با اين مجلس كنند و حاضر شوند تا كار پيشرفت كند.
آقا سيد حسن تقى زاده- پارمانهايى كه تمام كارها با ايشانست و در موقع ضرورت محتاج بآمدن وزيرى ميباشند صحيح است كه لازم نيست هر روزه حاضر بشوند چون كارى نيست ولى پارلمانى كه تازه مفتوح شده بايد حكماً حاضر باشند بجهت اينكه تا مدعى و مدعى عليه حاضر نشوند كار انجام نميگيرد غرض اصلاح امور است نه قانون اساسى اصلاح بهر طورى كه ميشود بايد اقدام كرد ميگويم از تاريخ چهاردهم بايد توقيف شود والا هيچ كارى از پيش نميرود.
آقا ميرزا محسن- هر وقتيكه آنها را خواستند ميآيند نه قبل از احضار.
آقا سيد حسن تقى زاده- ما خواهش داريم كه از براى اصلاح و پيش رفت كار هميشه حاضر بشوند.
حاجى سيد نصرالله- يكى از فصول نظامنامه اينست كه لدى الحاجه تغيير داده ميشود.
سعدالدوله- حالا لدى الحاجه است براى تغيير همين فصل.
حاجى سيد نصرالله- هر چه شما از مقتضاى نظامنامه كوتاهى و مسامحه ديديد بايد به مجلس اخطار كنيد.
ميرزا محمود خوانسارى- من در اول مجلس عرض كردم كه اگر صلاح ميدانيد رأى بدهيد كه بصدارات نوشته شود بحكام ولايات بنويسند كه اين ماليات را بصندوق ميفرستند و بمصرف ميرسانند فردا حقوق مردم باقى ميماند به آنها چه جواب خواهيد داد؟
سعدالدوله- در اين كه پستخانه ما از روزيكه از رؤساى ايرانى گرفته شده و بفرنگى داده شده كسى شك دارد كه حالا كسر دارد؟ و در اينكه تمبر پستخانه و وصول نوشتجات بى نظم و ترتيب است كسى حرفى دارد و در اينكه امانات مردم را بى نظم ميرسانند و باز ميكنند كسى شبهه دارد؟ آيا وقتيكه پستخانه را از وزير هميون ميگرفتند بيست صندوق تمبر كهنه موجود بود و بعد از او هيچ معلوم نشد چه شد در اينها كسى شك و شبهه دارد؟ (جمعى رد امور مذكوره گفتند خير شبهه نيست.)
وثوق الدوله- ميگوييد كه سابقا جمع پستخانه بر ميزان حاليه اضافه بود؟ (همه گفتند بلى.)
سعدالدوله- من گفتم وقتيكه با وزير هميون بود چهل هزار تومان دخل داشت و حاليه هيچ دخل ندارد.
وثوق الدوله- بايد اين مطالب از روى سند باشد.
سعدالدوله- اينجا كه محضر شرع نيست من سند بياورم من بايد هر چه از مردم ميشنوم در اين مجلس گفته و توضيحات بخواهم اگر حق مجلس است كه تحقيق و رسيدگى نمايد بنمايد.
آقا سيد محمد مجتهد- بر آنها است كه بيايند جواب بدهند.
زرگر باشى- بى مأخذ كه نميشود گفت.
آقا سيد مصطفى- چرا بى مأخذ است همين كه ميگويند مأخذ است.
سعدالدوله- اين مطلب براى اينست كه اگر وزير پست در اينجا حاضر بود جواب مردم را ميداد و ختم ميشد.
حاجى شيخ حسنعلى- ميخواهيم بدانيم كه از حساب سابق از وزراء حساب ميخواهيد يا از حالا.
سعدالدوله- يعنى شما ميخواهيد بگوييد كه ما سالها دزدى كرديم آنها گذشت از اين ببعد دزدى نميكنيم.
وثوق الدوله- غرضش اينست كه هر سال از صاحب جمع ها مفاصائى ميگيرند كسى كه حسابش را چند سال نداد از او صورت حساب ميخواهيد يانه؟
سعدالدوله- البته حق داريم و ميتوانيم مثلا ميگويند كه وزير ماليه با همه جدو جهدى كه دارد ميخواهد حساب گمرك را رسيدگى كند نميتواند همه صورتها با هم مختلف است بايد اينگونه حسابها رسيدگى شود اين مجلس، مجلس دولت است اگر آنها وزراء هستند ما را هم شاه در اينجا نشانده همه تعلق بشاه و دولت دارد كه بايد دست بهم داده كار كرد.
 (مشروحه كه صدارت بمجلس نوشته بودند براى اينكه وزير ماليه كه امروز بمجلس حاضر نشده عذر داشته اند و انشاء الله روز پنجشنبه حاضر ميشوند و بعدها هم هر روزه خودشان يا معاونشان در مجلس حضور بهم ميرسانند قرائت گرديد.)
سعدالدوله- بسيار خوب غرض اين است كه عنوان از طرف شخص نوشته نشود.
رئيس- از روى انترپلاسيون بايد شخصى نوشت.
سعدالدوله- من خودم انترپلاسيون داشته باشم مينويسم روى ميز ميگذارم ميگويم من خود نوشتم.
رئيس- من از روى ناظمنامه تجاوز نميكنم.
سعدالدوله- استدعا داريم آن فصل را تغيير بدهيد.
وثوق الدوله- خوبست كه آنچه بايد جاى آن نوشته بشود بنويسد و خوانده بشود بعد از مذاكره هر كدام را رأى دادند بنويسيد و جزو نظامنامه كنيد.
آقاسيد مصطفى- خاتمه همان فصل ميگويد كه لدى الاقتضاء تغيير ميكند.
وثوق الدوله- ميخواهيم ببينيم لدى الاقتضاء هست حالا يا نه؟
سيد الحكما- من ميگويم كه بايد تمام ادارات و وزراء در تحت حكم مجلس باشند و اينجا حاضر باشند. حاجى سيد نصرالله- اينطور كه شما ميگوييد نميشود.
ميرزا محمود خوانسارى- ببينيم حالا ميشود تغيير داد يا نه؟
آقا سيد مصطفى- نميگوييم تغيير بدهيد بموجب همان خاتمه لدى الاقتضا تغيير ميكند.
محقق الدوله- شما كسى بموجب نظامنامه عمل كرديد كه ديديد مفاسد دارد ميخواهيد تغيير بدهيد بايد اين نظامنامه يكى يكى از فصولش اعمال واجرا بشود هر جا كه ديديد مفسده دارد او را تغيير بدهيد هنوز كارى نكرده ميخواهيد نظامنامه كه تازه رسيده است تغيير بدهيد نميتوانند هر فرد فرد بگويند ما نميخواهيم و تغيير بدهيد.
آقا ملاحسن- شما چرا تغير ميكنيد بآرامى حرف بزنيد.
سعدالدوله- اولا تغير كردن شما براى چيست اينجا كسى نوكر كسى نيست همه مساويند وحق گفتگو دارند و ثانيا ميخواهيم ببينيم اين نظامنامه را كى ديده است جمعى ميگويند ما نديديم.
آقا سيد حسن تقى زاده- من نديدم.
سعدالدوله- من كه آمدم گفتم نظامنامه داخلى چطور شد گفتند داديم چاپ كنند جمعى هم بمن گفته بودند كه ما هيچ نديده ايم.
صديق حضرت- آن فصلى كه شما ميگوييد در نظامنامه اساسيست.
 (بعد آن فصل را خواند)
سعدالدوله- اين مطلب را كه اينجا نوشته صحيح است مثلا من در خانه خودم نشسته ام خيال ميكنم كه راه آهنى از اينجا بقم بكشيم بايد بيايم چند نفر از وكلا را با خود هم رأى و همدست بكنم آن وقت عريضه بمجلس بدهيم ولى از براى مطالب جاريه و عمومى نميشود هر روزه من وكلا را با خود همدست بكنم و عريضه بمجلس بدهيم وقتى كه در مجلس عنوان آن مطلب ميشود و چند نفر هم همراهند معلوم است از جانب عموم است.
صديق حضرت- پس بايست در نظامنامه اين قيد را ذكر كنند.
حاجى محمد اسمعيل- حالا ذكر نكردند مگر ضررى دارد؟
رئيس- اين نميشود كه كسى بدون اطلاع و سابقه بيايد در مجلس و جواب مسئله كه فورا مذاكره ميشود بدهد.
سعدالدوله- بنده بصدارت عرض كردم كه وزراء بايد در مجلس حاضر بشوند براى اينكه كار ايشان در اينجاست و بايد همراهى كنند حالا اگر يك اخطارى بشود خودشان مقرر خواهند فرمود كه بيايند.
آقا سيد حسين- مقرر شود كه هر روزه حاضر باشند و آن فصل نظامنامه را هم تغيير بدهيد مقتضى است.
آقا سيد مصطفى- خود خاتمه اش مبين است.
حاجى محمد تقى- چرا تغيير بدهند؟
آقا سيد مهدى- كسى نگفت تغيير نظامنامه بدهيد.
آقا مشهدى باقر- مطلب از دست رفت جمعى ميگويند كه وزراء هر روزه بايد حاضر بشوند و جمعى ميگويند لازم نيست پس رأى بگيريد.
سعدالدوله- خير اين نيست كسى نگفته كه حكما تمام وزراء هر روز حاضر شوند.
مشهدى باقر- هر روز رأى ميگيرند آنوقت ميگويند كه ما رأى نداديم اين نظامنامه را خواندند و همه رأى داديد چرا خودتان را در يك رأى برقرار نميداريد.
مخبرالملك- من اين ايراد را بمجلس دارم كه آقا سيد حسن تقى زاده چند وقت است كه اين ايراد را ميكنند اگر وكلا طهران حق داشتند كه شروع بكار نمايند و تأسيس قانون اساسى كنند پس چرا ميگويند كه هنوز وكلاى ساير ولايات حاضر نشدند و شايد آنها رأى نميدادند.
آقا سيد حسن تقى زاده- من ميگويم كه لازم بود يك فصلى براى وكلاى ساير ولايات باقى ميگذاشتيد كه وقتى جمع شدند حق رأى در آنفصل داشته باشند.
مخبرالملك- اولا همين فصل در نظامنامه داخلى هست.
آقا سيد حسن تقى زاده- نظامنامه اساسى را ميگويم.
مخبرالملك- در همان نظامنامه اساسى نوشته است كه وكلاى ولايات وقتيكه جمع شدند حق دارند باقتضاى وقت تغيير فصلى از فصول آنرا بدهند.
آقا ميرزا محسن- وقتى كه تمام وكلاى ولايات آمدند حق دارند كه اين نظامنامه را لدى الاقتضا رأساً تغيير بدهند.
مخبرالملك- تا مطلب تمام نشود كسى حق ندارد كه حرف بزند آن مطلبى را جناب آقا سيد حسن تقى زاده عنوان كرده بودند در چندى قبل خواستم اظهار كنم و رأى بخواهيم ديدم فعلا صلاح نيست و وكلا طهران هم حق دارند تا وكلاء ولايات حاضر نشدند شروع بكار نمايند اما مطلب پستخانه كه فعلا نفعى ندارد صحيح است بايد در او گفتگو كرد چه كه بايد كرد.
آقا سيد حسين- پستخانه كه ده ماه مرتباً كاغذ بى تمبر ميدهد و هيچ ترتيب ندارد اين بى نظميست با تقلب و مجلس حق دارد كه مفتش بگذارد يا نه از تاريخ چهاردهم تا حال بايد از روى تفتيش جواب بدهند.
معمار باشى- نميشود بيخود اين حرف را گفتگو كرد.
سعدالدوله- مطلب در اينجا دو تا شد يكى بى نظمى پستخانه يكى مسئله مفتش كه ايشان گفتند اين مطلب را هم ن كراراً گفتم كه در كدام دوائر دولتى فرنگستان مفتش ندارد مغرضين ميگويند كه آلاف و الوف دخل دارد ولى در وقت جمع مى بينيم هيچ نيست اگر مفتش باشد ديگر اين حرفها نخواهد بود حال اگر مجلس تصويب ميكند بصدارت بنويسند كه اداره تفتيش از براى كليه دوائر معين فرمايند مجلس استدعا ميكند كه اين كار را زودتر اقدام نمايند كه هر روزش ضرر و اهميت كلى دارد.
رئيس- عرض ميكنم كه امور پستخانه و گمرك جزو ماليه است حال كه وزير ماليه خودشان بمجلس ميايند حضورا در اين باب با ايشان گفتگو شود.
آقا سيد حسين- اين گفتگو با وزير ماليه در صورتى است كه وزير گمرك نداشته باشيم امروز وزير ماليه ما تابع گمرك است در اين صورت گفتگو با وزير ماليه در اين باب حاصل نخواهد داشت.
وثوق الدوله- مادامى كه ما در امور جزئيه گفتگو كنيم انتخايى ندارد بايد مذاكره در امور كليه كرد تا حاصلى داشته باشد كه گمرك وزير ميخواهد يا نميخواهد و مفتش لازم دارد يا ندارد اين امور جزئيه است بايد در وضع ادارات گفتگو كرد وقتى كه آنها مرتب شد اينها جزو است.
حاجى معين التجار- اينها منافى نيست.
وثوق الدوله- چرا منافى نيست.
حاجى معين التجار- امروز ميگويند پست ما بى نظم است و عايدى ندارد بايد اينها رسيدگى شود و ديگر از براى تفتيش ميگوييم كه مفتش لازم است كه در عايدات دولتى تفتيش نمايد تا وضع ادارات مرتب شود.
حاجى محمد اسمعيل آقا- قوانين تا نوشته بشود دو ماه طول دارد.
سعدالدوله- بلكه دو سال طول دارد.
آقا سيد حسين- اگر رأى داريد از براى تفتيش رأى بدهيد.
رئيس- رأى نميخواهد همانطور كه گفتم پس فردا وزير ماليه در مجلس حاضر ميشود با او مذاكره نماييد.
</section>
<section type="session" number="28">
جلسه: 28
پنجشنبه 25 ذى القعده‏
امروز بمناسبت وقوع فوت مظفرالدين شاه و رعايت مراسم عزادارى مجلس تعطيل بود ليكن براى ترتيب شرفيابى هيئت وكلا ملت بحضور شاه تقديم مراسم تعزيت بطور غير رسمى وكلا حاضر شده و در اينخصوص مذاكره كردند خطابه هاييكه بايد در موقع ملاقات شاه از طرف هيئت وكلا قرائت شود خوانده شد و خطابه كه حاجى سيد نصرالله نوشته بود مورد پسند واقع و مقرر شد كه هيئت وكلاء اجماع عصر يكشنبه 28 شرفياب شده و مراسم تعزيت و تسليت از طرف مجلس بعمل آيد. صورت خطابه مزبوراينست‏
گر ازتخت بگذشت فرماندهى برآمد جوان بخت شاهنشهى‏
دراين سوگ اگر ديده خون بارگشت دل از گلبنى تازه گلزار گشت‏
درخت گلى گر شد از بوستان بما ناد خرم نهال جوان‏
فاما مضى جبل و انقضى فمنك لنا جبل قد مضى‏
فيا صارما اغمد ته يد لنا بعدك الصارم المنتضى‏
هر چنددراين مصيبت عظمى و داعيه گيرى كافه رعايا خون از ديده ميبارد و بر سوگ پدر تاجدار خود با نالهاى جگرسوز ميزارند، لكن از آنجا كه خداوند رحمن برحمت واسعه و حكمت بالغه بمصدوقه ما ننسخ من ايه او ننسهانأت بخير منها اومثلها تدارك اين مصيبت بزرگ را بموهبت عظيمى بس سترگ آنگونه تلافى فرموده كه زبان و بيان از اداى شكر و ثنايش عاجز وقاصر است همان بهتر كه عامه خلايق در پيشگاه اسلاميان پناه اعليحضرت قدر قدرت كيوان رفعت شهريار گردون اقتدارملك ملكوك اقطار السلطان محمد عليشاه قاجار خلدالله ملكه و ابد سلطانه از مراسم سوكوارى بهمان سنت استرجاع و استرحام اكتفا نمايند و زياده جزع و زارى نكنند كه شاهنشاه ماضى انارالله برهانه و رفع فى اعلى غرف الجنان مقامه و مكانه اگرچه مقر خويش را ازنمود پيكر عطوفت منظر تهى ساعت لكن بحمدالله سرير سلطنت وكاخ شهريارى را بوارث تاج و تختى پرداخت كه حقيقتش را بهترآيت رحمت است و جايگاه نياكانش را نيكوتر خليفت بر حق.
دو عالم را بدين يكجان سپرده است چون جانش هست نتوان گفت مرده است‏
عنقريب كه تخمهاى كشته اش را بسرعت برق و شتاب شهاب با هميت ملكانه و عزم خسروانه آبيارى كند 000000 (1) 00000000000 باررو شود و اعضان آمال بهر مرز و بوم سايه حبوه افكند هر چند مقدرات الهى را حكمتهاى بى منتها است لكن ظاهرتر حكمى كه حادثه كنونى را ضمين تواند بود همين است كه در اراده ازلى چنان رفته مگر خدايگان معظم اعزالله امرهو نصر لوائه رادر تكميل اقدامات و تحصيل منويات پدر و الانبار در حصول اين شرف بزرگ اساسى سهيم و شريك فرمايد تا تاريخ اين عصر فرخنده قدر كه مفتح عهد عدل وامن است بنام نامى ايندو پادشاه معدلت دستگاه تا بقيامت مطرز بماند و از متون تواريخ ايام محو منسى نگردد. اكنون چيزيكه موجب تسليت خواطر غمديدگان و مايه آرامش قلوب عموم ايرانيان است تهنيت جلوس ميمنت مانوس و زيارت طلعت هميون ودعاى دوام دولت روزافزون است.
خدايا تو اين شاه را يار باش بدين پاك قصدش مدد كار باش‏
فوت شاه در ساعت شش از شب چهارشنبه 24 شهرذيقعده الحرام اتفاق افتاد. در همان شب مراسم تغسيل و تكفين و نمازرا بجاى آوردند.
بعد از فراغت از آداب و رسوم مزبوره شاه بوزراى حاضر قريب باين مضمون خطاب كرد (ميل من آنست كه اين تكاليف مهم ذا از گردن من برداشته و جنازه خسرو مغفور را همچنان كه در خاتمه عمر وصيت فرموده اند بكربلاى معلا روانه نماييد و طورى در اين باب اقدام شود كه تا اوايل محرم منتخبين اين خدمت از اينجا حركت كرده و بزودى جسد مبارك را در آستان مقدس آقاى خودش حضرت سيدالشهداء ارواح العالمين فداه در خاك سپارند)
و بامداد آن شب هيئتى از علماء و شاهزادگان و وزراء و قاجاريه براى تشييع در عمارت دولتى حاضر شده صندوق جنازه را بتكيه دولت حمل نمودند.
در همان محل از روز پنجشنبه 25 تا سه روز مجلس سوگوارى و محفل ترحييم و فاتحت و ختم قرآن انعقاد يافت. علماً ملت واركان مملكت در اين سه روز دسته دسته بتسليت شاه و ترحيم آمد و شد ميكردند در روز نخستين كه علماء و وزراء براى تقديم تعزيت بحضور شاه رفته بودند شاه حاضرين را مخاطب ساخته بدينجمله نطق كرد (واقعاً پدر رئوف مهربانى ازدست من و تمام ملت بيرون رفت) حاضران از شنيدن اين خطاب با نهايت افسوس و دريغ تعزيت وتسليت گفتند دستجات محلات دارالخلافه با علامات عزا و بيرقهاى سياه مويه كنان در تكيه دولت بر اثر يكديگر اياب و ذهاب مينمودند و يكشنبه 28 هنگام عصر وكلاى مجلس مبعوثان از طرف ملت و انجمن شورواى كبير ملى در حضور شاه شرفياب شده سوگوارى خود را با معروضات تعزيت آميز تقديم داشتند. از روزى كه اين واقعه اتفاق افتاد سر در عمارت (بهارستان) را كه مقام انعقاد (مجلس ملى) سياه كرده جلسات مجلس را بطور احترام و پاس عزا تا سه نوبت انعقاد تعطيل نمودند.
</section>
<section type="session" number="29">
جلسه: 29
مذاكرات دارالشوراى ملى روز سه شنبه سلخ شهرذى قعده‏
آقا سيد حسن- حالا كه انتظار آمدن وزير ماليه است پس اگر لايحه هست بخوانند.
رئيس- يك امتيازنامه هست كه معادن طارم بجناب آقا ميرزا محمد صادق داده شده ميخواهيد قرائت شود تا جناب وزير ماليه بيايند.
حاج محمد اسمعيل آقا- كليه آمدن جناب وزير ماليه فقط براى عمل بودجه است ديگر كارى بايشان ندارم لكن كارهاى ديگر زياد است مردم از اطراف شكايت ميكنند كار مجلس فقط اصلاح بودجه نيست وزارت خانها در دادرسى مردم بطور سابق رفتار مينمايند پس بايد اقدام در آن كارها نمود و رفع ظلم كرد آمدن وزير ماليه واصلاح بودجه هم يكى از آن كارها است تا كى بايد منتظر شد براى اين يك كار.
آقا سيد محمد تقى- منافاتى ندارد اين كارها با كار ديگر همه بايد اصلاح شود.
حاجى محمد اسمعيل آقا- مقصود بنده هم همين است لكن مردم ميگويند دروزارتخانها مستبدانه همان كارها را ميكنند و دو تا پول فائده ندارد و ابداً خيال نكرده اند كه اين ترتيب بيان آمده تكليف ايشان اين است مطيع ومطاع باشد ببنيد اين ها اصلاح ميشود يا همانطورها است بهر طريق كه صلاح ميدانيد رفتار نماييد بايد شروع در كار كرد چه ميفرماييد.
جمعى گفتند صحيح است.
حاجى سيد ابراهيم- كليه بايد قوانين در اين باب نوشته شود كه همه مردم بدانند.
حاجى محمد اسمعيل آقا- قرار بود از مجلس چيزى مقام صدارت نوشته شود كه در اداره پست وگمرك كه مال دولت است مفتش بگذارند چه شد؟
رئيس- بله نوشته شد لكن براى پيش آمدن اين ترتيب جواب آن هنوز نرسيده.
حاجى محمد اسمعيل آقا- جواب آن دير نشده هنوز نبايد مطالبه جواب كرد.
رئيس- گمان نميكنم دير شده باشد با اين اتفاقى كه افتاده است.
سعدالدوله- آن امتيازنامه كه فرموديد در باب معادن چيست؟
رئيس- امتياز معادنى است در خلخال و طارم داده شده با اين اعتبارنامه حاضر است صلاح باشد بخوانند.
سعدالدوله- آن امتياز كه در سابق داده بودند و محل گفتگو بود چه شد كه قرار بود صديق السلطنه و شيخ الملك و پسر كتابچى بيايند و مذاكره شود پس خوبست بفرماييد يك چيزى بنويسند.
رئيس- صديق السلطنه اظهاركرده بود روزيرا بيايد حالا مينويسيم حاضر شوند.
آقا سيد محمد تقى- لايحه كه وزير معادن در باب معدن طارم و خلخال نوشته بود قرائت مينماييد.
سعدالدوله- اين خيلى خوب است بايد مداقه بشود از اين گذشته فصل هفتم آن مغايرت دارد با امتياز نامه بانك ملى بايد در كميسيون چندين مرتبه خوانده شود بعد از آنكه دقت شد و بآن آخر رسيد بايد ببانك ملى تكليف شود اگر قبول كرد بسيار خوب چون اين قبيل امتيازات را دولت ببانك داده علاوه اين طور خواندن هم از وقت مجلس ميكاهد بايد اين رقم امتيازاترا صاحبانش چاپ كرده باعضاء بدهند هر كس دقت و تفكر كند.
آقا سيد حسين- همانطور كه حاج محمد اسمعيل آقا گفتند بايد كارها مرتب باشد در باب اصلاح بودجه از قراريكه اعلحضرت اقدس فرمودند بايد كوشش كرد در اصلاح آن و طورى باشد كه صداى تمام اهالى مملكت بلند نشود و ديگر آنكه وزارت عدليه ترتيبش همين است كه با مردم رفتار ميشود يا بايد تغييرداده شود كه راحت باشند.
سعدالدوله- كراراً اين مطلب مذاكره شده و هر وقت بوزراء ميگويند جواب ميدهند كه بايد قانون وزارتخانهها نوشته شود از آن رو رفتار نمايند لكن اينمطلب بيكماه و دو ماه تمام نميشود كميسيونهاى متعدد لازم است هيچكس بى پول خدمت نميكند همه مواجب ميخواهند يكى از مطالب كه بايد جناب رئيس او را اهتمام داشته باشد اينست كه يك قرارى در امر نطق بدهيد اگر يك قرار درستى در اين كار داديد همه كارها درست ميشود خيلى از آقايان محترم عذر ميخواهم چون ديدم همه مكدر هستند از خارج ميشنوم براى نطق مجلس مضمون ميگويند حالا عرض ميكنم اگر كسى گوش داده باشد به تلفن كه سيمهاى آن در يك نقطه جمع باشد آنوقت صداهاى مختلف ميشنود اين مجلس هم همان طور است روزنامه مجلس اقوى شاهد است براى اثبات اين مطلب.
وثوق الدوله- صحيح است بلكه اهم فرائض همين است‏
رئيس- آقايان وكلا همه همراهى بفرمائيد تا صحيح شود.
سعدالدوله- خيلى هم كافى و كارآزموده هستند مطلب را كه بنده عرض مينمايم ضبط كنند بعد اگر ايرادى دارد جواب بدهند چون من حواس درستى ندارم رشته مطلب از دستم خارج ميشود خلاصه بعد از آنكه امناء دولت و وكلاء ملت زحمتها كشيده نشستند و ادارات را منظم كردند كه قوانين آنها بايد نوشته شود قبل آنكه اين ادارات مشغول كار بشوند بايد مخارج تعيين نمود و ديگر آنكه امروز جناب وزير ماليه اينجا تشريف خواهند آورد فكر كنيد ببينيد چطور بايد حرف بزنيد حالا ماليات را چطور اخذ مى نمايند و اصلاح آن از چه راه است والا اجراى قانون خيلى سهل است وزير ماليه آدم تحصيل كرده مجرب آزموده است و در مكتب اول فرنگستان تحصبل كرده است.
آقا مير سيد محمد- از روزيكه نظامنامه را بمجلس دادند حكم ظلم را بيشتر كرده اند هم نسبت برعيت و هم در باب انتخابات بايد در اين باب چه كرد.
سعدالدوله- از رشت هم جمعى آمده اند اينجا عارض هستند و همينطور از همدان و جاهاى ديگر با اينكه ظهيرالدوله خوب حكومت كرده‏
آقا ميرزا سيد محمد- بله حكومت همدان خوب رفتار كرده است خيلى شكايت از مجلس تبريز دارند اگر اينطور باشد مملكت هرج و مرج خواهد شد مجلس شوراى ملى يكى بيشتر نيست آنها نميدانم چه ميگويند اين وضع تبريز اسباب اغتشاش شده نه تنها در تبريز مجلس است بلكه در همه جا پيش خود مجلس قرار داده اند.
سعدالدوله- هنوز در هيچ جا معنى مجلس را نفهميده اند بايد از اين بابت مطلب را فهماند كه همه كس بداند ولى بايد صبر كرد تا وكلا آنها بيايند خودشان بنويسند كه آنچه پيش گرفته اند صحيح نيست.
آقا ميرزا سيد محمد- تا منتظر باشيد آنها بيايند هرج و مرج خواهد شد.
آقا سيد حسن تقى زاده- سه شكل دارد مجلس تبريز يا اينكه از اينجا دستورالعمل قانونى بفرستيد كه از آن رو رفتار نمايند حالا كه قانون نوشته نشده است يا اين كه بايد مستبدانه تسليم حكام نمود در تبريز مجلس شوراى ملى نيست انجمن ايالتى است.
حاج محمد اسمعيل آقا- اين مجلس تبريز انجمن است براى رسيدن بتظلمات مردم و اعليحضرت در ولايت عهد خودشان دستخط مرحمت فرموده اند كلية بايد انجمن ايالتى باشد خلافى هم از ايشان صادر نشده.
آقا ميرزا سيد محمد- كارش بالاتر از اين است حاجى ميرزا حسن آقا را مجبور كردند اموال خودش را بايشان واگذار كرد.
آقا ميرزا محمود خوانسارى- حاجى ميرزا حسن آقا كه باختيار خود و بطوع ورغبت اينكار را كرد.
حاجى محمد اسمعيل آقا- در اين مدت يكدينار از ماليات دولت را گرفته اند يا اينكه يك پول رشوه از كسى اخذ كرده اند جز آنكه مواجب فراشها را از كيسه خودشان داده اند و بتظلمات مردم رسيدگى نمودند.
سيد مرتضوى- حالا ميخواهند آن مجلس را بر هم بزنند و همان كارها را بكنند كه سابق معمول بود چون مجلس از دزدى و تقلب آنها مانع است باين خيال افتاده اند.
حاجى محمد اسمعيل آقا- خود شاه جناب مشير دفتر را رئيس مجلس قرار داده كه در واقع او مجرى است.
آقا سيد عبدالله مجتهد- شاه خيلى شكايت كرده از وضع مجلس تبريز كه اسباب زحمت شده.
تقى زاده- مجلس تبريز حالا مدعى بر اين است كه جميع ظلم از تبريز رفع شده است اگر يك عيب پيدا كنيد بنده حاضرم.
حاجى محمد اسمعيل آقا- در اين سه ماه صد دينار رشوه از كسى گرفته نشده است.
آقا شيخ حسين- در تمام مملكت يك قانون گذار ميخواهد اگر آنجا بخواهند اينكار را بكنند ساير ولايات هم همينطور ميخواهند رفتار نمايند و اين نميشود.
ملا حسن- حالا كه قانون نيست پس بايد مردم بنشينند و از حكام و ظلام توى سرى بخورند.
تقى زاده- اگر اين مجلس كاريكند كه بماليات دولت ضرر بخورد يا اغتشاش و هرج و مرجى بشود حق دارند كه جلوگيرى بفرمايند ولى آنها كارى باين كارها ندارند و مواجب كاركنان را از كيسه خودشان ميدهند.
آقا ميرزا سيد محمد- غرض اين است نبايد از تخت سلطنت و حكومت خارج شوند و نبايد ظلم و تعدى هم بكسى بشود.
حاجى محمد اسمعيل آقا- آنها كارى بدولت و حكومت ندارند شايد بحضور مبارك خلاف عرض كرده باشند.
آقا ميرزا سيد محمد- خير من بخوبى اطلاع دارم بنظام الملك پيغام داده بودند كه ماهى سيصد تومان ميدهيم ميخواهى بيا و كار بكارى نداشته باش.
آقا سيد عبدالله- بلى آنها قدرى تند حركت ميكنند بايد در اين مطلب مذاكره شود امروز بحمدالله شاه رؤف و مشفق است.
آقا سيد حسين بروجردى- شايد اگر وجود مبارك اعليحضرت را مطلع بكنند به ظلمهاى فوق العاده تصديق بفرمايند ببينند در خراسان شصت هزار خروار جنس بديوان ميدهند كه چهل هزار خروار آنرا بايد از بابت حقوق بگيرند از ديوان خروارى پانزده هزار ميخرد و از رعيت پانزده تومان ميگيرد بيست هزار خروار را در انبار حبس كرده كه بپوسد و بدولت نداده ده نفر را روكش كرده كه اگر اين گندمها حركت كند طاعون ميآيد و بتوسط سفارت انگليس تلگراف شده كه حمل ننمايند حالا اگر در آنجا هم مجلسى بود اين طورها نميشد.
آقا سيد محمدتقى- حالا جاى گفتن اين حرفها نيست همانطور كه اعليحضرت اقدس فرمودند بايد بعمل بودجه رسيد آقا سيد عبدالله حالا گفتن اين گونه مطالب صحيح نيست.
سعدالدوله- نتيجه همان است كه گفتم بايد وزراء در اينجا حاضر باشند پريروز ديديد همه وزراء حاضر بودند چكار داشتند كه ميگويند كار داريم اگر امروز وزير داخله در اينجا حاضر بود جواب اين مقالات را ميداد چرا نبايد آنها حاضر شوند رئيس هم تقصيرى ندارد در محذور گرفتار شده بيچاره نميداند چه بگويد.
حاجى محمد اسمعيل آقا- بنده عقيده ام اينست كه عقايدمان آزاد نيست كه هر كس هر چه ميداند بگويد وزراء باشند يا نباشند فرق نميكند بايد آزادى باشد.
آقا ميرزا محسن- پس اگر اين طور است كه ميفرمائيد مجلس چه ثمر دارد.
آقا ميرزا سيد محمد- چطور آزاد نيستند اين مجلس براى همين است كه هر كس هر چه ميداند بگويد.
حاجى محمد اسمعيل آقا- ديگر بعد از اين تحديد و حرفى نيست.
آقا ميرزا سيد محمد- خير براى چه هر كس آزادست رأى خودش را بگويد.
حاجى محمد اسمعيل آقا- چه ايرادى بمجلس تبريز ميگيرند بگوئيد تا جواب عرض كنم آنها جز آنكه جلو مستبدين را گرفته اند كارى ديگر هم كرده اند. مكرر برئيس عرض كردم مجلس تبريز دستورالعمل از اينجا خواسته اند آنها منتظرند كه دستورالعمل برود.
آقا ميرزا محمود خوانسارى- هر كس بمجلس تبريز توهين نمايد اين مجلس را توهين نموده.
آقا سيد عبدالله- حالا اين حرف بماند تا بعد.
سعدالدوله- بوكلائيكه براى طهران منتخب كرده اند هر نفرى را پانصد تومان داده اند كه در واقع خدمتى باين مجلس كرده اند.
ملا حسن- آفرين بر اين ملت غيور.
سعدالدوله- آن فقره شيلات كه صيادان اجماعها كرده اند و حرفها ميزنند و مأمور ميفرستند چه بايد كرد مدتى است قرارنامه (ليانازف) را خواسته ايم تا حالا نيامده آن قرارنامه اولى را ميخواهيم ببينيم در كى و چه تاريخ واگذاز شده؟
آقا ميرزا سيد محمد- آن قرارنامه ميرزا حسينخان سپهسالار را خواسته ايم كه هنوز نرسيده.
سعدالدوله- ماهى حرام كه بلامالك بوده دولت واگذار كرده.
آقا مير سيد محمد مجتهد- دولت هر چه مال خودش است حق داشته امتيازش را بديگرى داده مال غير را نميتواند بدهد.
آقا ميرزا محمد طاهر- اين دفعه سيم است كه از مجلس براى آوردن قرارنامه مينويسند.
سعدالدوله- چند مطلب پيدا كرده بودم وزير ماليه حاضر نشدند كه بگويم دخل دولت از چه راه است مردم بيچاره گمان ميكنند مواجب و مستمريرا ميخواهند قطع كنند خير بايد كارى كرد مواجب و مستمرى را در خانه هاى شما بياورند بدهند مثلا چيزيكه قطع ميشود از اين قبيل است مثلا حاجى اسمعيل تنباكو فروش در اين صورت شانزده جا باسامى مختلف چهارصد و چهل تومان ميرد البته اينها را ميزنند و نميدهند مردم وحشت نكنند انشاء الله تما كارها درست ميشود.
حاجى محمد اسمعيل آقا- اگر در كارها بخواهيد اقدام كنيد شما را هم مثل مجلس تبريز خواهند كرد چه خواهيد كرد.
سعدالدوله- آنوقت ميگويم انا لله وانا اليه راجعون اين مردمى كه مى بينيد از آن اشخاصى هستند كه براى وطن جان ميدهند عمر ايران و پادشاه تجديد شده گوش بحرف كسى نخواهند داد.
حاجى محمد اسمعيل آقا- امنيت در مملكت نيست از يكنفر عارض بيچاره پنجاه نفر قلق ميگيرند اول بايد اصلاح اين قسم تعديات را كرد كه عارض وارد ميشود از كفشدار گرفته تا آن صدر همه رشوه ميخواهند وزير عدليه ابداً بعرض مردم نميرسد.
آقا ميرزا طاهر- وزير عدليه مسلمان است يا خير اگر مسلمان است رشوه نگيرد.
آقا سيد عبدالله- اينها ناظران ما هستيم تا امروز شنيده نشده كه وزير عدليه از كسى رشوه بگيرد انشاء الله نميگيرد.
سعدالدوله- آنچه در مجلس مذاكره ميشود راجع باشخاص نيست.
حاجى محمد اسمعيل آقا- معاون الملك ملك شميران خودش را دو سال است به بنده فروخته و تصرف نميدهند هر چه بوزير عدليه ميگويم مسامحه مينمايد ابداً بمجلس اظهار نداشته اند.
آقا سيد عبدالله- مطابق نظامنامه بنويسيد و بمجلس اظهار نماييد.
سعدالدوله- اگر بمجلس هم اظهار نمايند فائده ندارد.
آقا سيد عبدالله- اصلاح امور را از وزير عدليه كليه بخواهيد هر گاه اقدام نكرد ما تكليف خود را ميدانيم.
حاجى محمد اسمعيل آقا- عرض ميكنم تا كى بايد صبر كرد احقاق حق نميكند فرق نميكند احقاق حق نكردن مثل رشوه گرفتن است.
آقاسيد عبدالله- مجلس بايد بخواهد از وزير عدليه هر وقت جواب نداد هر طور كه صلاح است از قرار نظامنامه رفتار نمايند.
آقا ميرزا محمود خوانسارى- جناب وزير ماليه اگر حاضر نشد نبايد نوشت.
رئيس- البته بايد نوشت و مينويسيم.
سعدالدوله- بينى و بين الله وزراء ما هنوز معنى مسئوليت را نميدانند و خود را مسئول نميدانندو ابداً اعتنا باين مجلس ندارند رجوع بكنند در خارجه ببينيد وزراء همه روزه بمجلس ميروند چقدر بايد گفت. نفس من گرفت اينقدر گفتم بايد وزراء خودشان بيايند رئيس هم در محذور واقع شده دولت بايد دراين امر اقدام نمايد.
مخبرالملك- خوبست نتيجه مجلس امروز را اين دو فقره قرار بدهيم يكى آنكه بصدر اعظم بنويسند كه وزراء يا معاون ايشان همه روزه حاضر باشند در مجلس وديگر آنكه از فردا صبح يك كميسيون در اينجا بشود و مختصر قانونى جهت تبريز نوشته شود حالا كه آنها جلو افتاده اند بايد حدودش را هم معين كرد كه از حدود خود تجاوز نكنند.
آقا سيد حسين بروجردى- از فردا صبح كه قرارى براى تبريز داديد خوبست يك قرارى هم براى خراسان و سيستان بدهيد كه آنها هم آسوده باشند.
آقا سيد محمد تقى- لايحه محقق الدوله را از بابت خراسان بطور سؤال نوشته بود قرائت نمود.
آقا ميرزا ابوالحسن خان- خوبست وزير داخله را بخواهيد در اين باب با ايشان سوال و جواب شود.
تقى زاده- خوبست عزل آصف الدوله را بخواهيد با اين اخبار بطور اجماع معلوم است خيلى مرد ظالم و مهملى است.
آقا سيد محمد تقى- لايحه از بابت بانك قرائت شود.
آقا سيد مهدى- آن حقوق مردم كه در شركت عمومى سوخت كرده بگيرند و بدهند آنوقت همان مردم پول ببانك ملى خواهند داد.
آقا ميرزا ابوالحسن خان- آن شركت سابق كه پاى ملك التجار در ميان بوده غير از اين ترتيب است امروز مسئله عرض و ناموس در ميان است.
سعدالدوله- از يمن اين مجلس بهر تدبير كه بود راه آستارا گرفته شد واداره را هم از ملك گرفتند بلكه از قرارى كه حاجى ميگويند يكتومان هم سه تومان شده است.
آقا سيد مهدى- خوبست اينمطلب را در روزنامه بنويسند كه همه كس بداند.
سعدالدوله- خودش همين حرفها در رزونامه مجلس درج ميشود وهمه كس باخبر ميشود.
آقا ميرسيد محمد- ترتيب قزاقخانه من نميدانم چطور است اينها نوكر روس هستند با نوكر ايران اگر نوكر روس هستند ما نوكر روس لازم نداريم اگر نوكر ايران هستند پس چرا علامت نظامى ايران در آنها نيست اين يكنفر مشاق روسى آمده ببينيد چه كارها كرده.
رئيس- البته اينها نوكر ايرانند و بايد درتحت فرمان دولت ايران باشند.
آقا ميرسيد محمد- اينها علامت نوكرى ايران را ابداً ندارند علاوه چندى قبل در شميران سفير روس آمد احترامات زياد كردند نايب السلطنه آمد احترامى باو نكردند اينها براى چه است.
سيد الحكماء- در سالى چهار صد و هشتاد هزار تومان از دولت ميگيرد همه جهت هشتصد نفر قزاق دارد.
</section>
<section type="session" number="30">
جلسه: 30
مذاكرات دارالشوراى ملى پنجشنبه 2 شهر ذيحجه الحرام‏
سعدالدوله- امروز وزير ماليه تشريف خواهند آورد.
رئيس- بلى ميآيند.
آقا ميرزا محمود اصفهانى- پس خوبست اگر لازحه و اعتبارنامه هست پيش از آمدن وزير ماليه قرائت شود.
سعدالدوله- در اغلب ولايات انتخابات ايشان معوق وبا اشكال است مثل خراسان ورشت.
رئيس- بلى همين طور است گفتگو و حرف در منتخبين است.
سعدالدوله- اين مطلب غالبا از جهت استبداد حكومتها است بنا بود از طرف مجلس چند نفر مأمور اينكار بشوند و به ولايات بروند چطور شد؟
سيدالحكماء- بنده عرض ميكنم كه مأمور از طرف مجلس صلاح نيست برود خوب است براى اين مطلب كميسيونى مقرر شود كه رسيدگى كند.
آقا ميرزا محسن- كميسيون چرا كار كند؟
سيدالحكماء- كميسيون رسيدگى ميكند در امر انتخاب ولايات و دستور انتخاب و خواندن آنها را بطور تأكيد معمول ميدارد.
سعدالدوله- در يكجا جمعى يك نفر را انتخاب ميكنند و روانه ميدارند بعد يكدسته ديگر تلگرام ميكنند كه ما او را وكيل نكرده ايم در صورتى كه بعد معلوم ميشود كه همان اشخاص او را وكيل كرده بودند حال چطور بدانيم كدام اظهار صحيح است؟
آقا سيد محمد تقى- چنانچه اين مطلب واقع شد.
سعدالدوله- مثل وكيل التجار رشت كه عده از او شكايت دارند و دسته ميگويند كه باكثريت آراء منتخب شده است.
محقق الدوله- بنا شد تحقيقى در اين باب بعمل بيايد بعد خلاصه آن در مجلس مذاكره خواهد شد در اين موقع وزير داخله بمجلس آمدند.
سعدالدوله- خوبست بعدها جاى وزراء معين باشد و كسى در آنجا ننشيند ازحسن اتفاق خوب شد كه امروز وزير داخله تشريف آوردند و مسئله انتخاب راجع بايشان است كه بايد از حكام بخواهند از روى ترتيب صحيحى كه بعدها موجب اشكال نباشد منتخب شود.
حاجى محمد اسمعيل آقا- خوبست دوباره تكرار بشودتا جناب وزير مسبوق شوند.
سعدالدوله- وكلاى ولايات را حكومتها نميگذارند انتخاب بشوند و ديگر اينكه بعضى از انتخابات بعدها اسباب حرف و گفتگو است. اولا در اين باب حكم سخت لازم است كه حكام مانع نشوند و همراهى كنند و طورى باشد كه بعد در انتخاب حرف و گفتگوئى نباشد.
وزير داخله- مجلس صورتى بدهد كه كدام يك از حكام ولايات تعلل ميكنند تا حكم شود وكلا را انتخاب كرده روانه نمايند.
آقا سيد محمد تقى- شيرازو خراسان.
وزير داخله- ما اكيداً تلگراف ميكنيم كه حكام در اين باب كمال همراهى را بنمايند ولى اگر وكلاء تعلل كردند آنرا چه بايد كرد.
سعدالدوله- خير وكلا تعلل نميكنند مى آيند.
وثوق الدوله- چراوكلا هم تعلل دارند براى مخارج آمدن چنانچه حكومت كردستان تلگراف كرده بود.
سعدالدوله- الحمدالله امروز همه حاضرند ترتيبى براى اينكار بدهند اين مطلب راجع بوزير ماليه است يعنى تعيين مخارج وكلا.
وزير ماليه- بايد مجلس اين مسدله را بحضور همايونى عرض كنند تا تكاليف را معين فرمايند.
سعدالدوله- مجلس شما را مسئول اين كار ميداند شما عرض كنيد.
وزير ماليه- مجلس معين بكند صورت آنرا بنويسد بتوسط صدارت بشاه عرض شود هر چه تصويب فرمودند عمل ميشود. سعدالدوله- آن مطلب كلى و اساسى است كه بايد باين ترتيب رفتار كرد مثلا هر گاه راه آهن بايد كشيده شود يا مطلب عمده و كلى باشد بايد مجلس بنويسد بتوسط صدارت بصحه همايونيموشح شود ولى اين كه جزئيست لازم باين ترتيبات نيست.
وزير ماليه- بايد قانون نظامنامه باشد مجلس بايد معين كند.
سعدالدوله- شما معين كنيد و بشاه عرض كنيد.
حسنعلى خان- من عرض ميكنم كه مجلس بايد صورت اينگونه از مخارج را بدهد تا تصويب و صحه شود اينكار با وزير ماليه نيست اصلاح ور سيدگى كليه بودجه ماليه با ايشان است امر انتخابات و مخارج منتخبين اصلاحش باوزير داخله است بايد ايشان رسيدگى نمايند.
سعدالدوله- خيلى خوب مجلس يك صورتى بنويسد بدهد بوزيرداخله ايشان اصلاح كرده بصحه برسانند اين مخارج لازمه است.
حسنعلى خان- چه خرجى هم تراز اين است بايد ترتيبش را درست كرد.
آقا ميرزا ابراهيم خان- بنده ميگويم كه اين مخارج را امروزه ملت بدهد نه دولت زيرا كه هنوز بر جمع دولت افزوده نكرده خرج نبايد تراشيد.
سعدالدوله- چرا ملت بدهد اينهايى كه ميآيد بصندوق و بچه مصارف كه خرج ميشود پس كى ميدهد مگر ملت نيست كه ميدهد.
آقا سيد حسن تقى زاده- عرض ميكنم كه مجلس بايد چيزى بدولت بنويسد ببيند دولت در اين باب چه رأى دارد اين مطلب فعلا نه با وزير ماليه و نه با وزير ماليه و نه با وزير داخله است تا دولت چه نحو بخواهد.
آقا ميرزا ابوالحسن خان- امروز كه وزيرماليه تشريف آوردند خوبست بعضى از سؤالات بشود مجلس ميخواهد بداند كه عايدات اداره گمرك چه قدر است و مجلس ميخواهد بداند كه اجزاء آن چند نفرند و چه قدر ايرانى است و مواجب اجزا چه قدر است و مجلس ميگويد كه شما حساب او را خواستيد رسيدگى كنيد بكجا كشيد وچطور شد.
وزير ماليه- اينهايى كه فرموديد مطالبيست ولى هنوز آن ترتيباتى كه بوده است بطور كلى تغيير نكره است گمرك وزير عليحده دارد بايد اينمطالب از او سؤال شود چيزى كه هست ما ميتوانيم آنچه كه بما صورت دادند بگوييم.
آقا ميرزا ابوالحسن خان- شما اين مطالب را صحيحاً ميفرماييد كه نبايد از شما سؤال كرد.
وزير ماليه- گفتم آنچه كه بما صورت دادند و گفتند ميتوانيم بگوييم.
آقا ميرزا ابوالحسن- چرا بايد گمرك وزير مخصوص داشته باشد و در تحت اداره وزير ماليه نباشد ابداً ملت اطمينان باينمطالب ندارند و راضى نيستند كه گمرك وزير مخصوص داشته باشد.
وزير ماليه- شما مرا ميشناسيد غرضم اين نيست كه رد و بحث كرده باشم آنچه راستى و صحيح است همانست كه گفتم مطالبى كه راجع بمن باشد در جوابش حاضرم.
آقا ميرزا ابوالحسن خان- ميخواهيد اينهاييرا كه عرض كردم صورتش را فهرست بشما بدهم تحقيق فرماييد.
وزير ماليه- ميخواهيد بدهيد ولى مطالب همانست كه گفته شد.
سعدالدوله- ما ميخواهيم بدانيم كه از مطالب گذشته حق داريم گفتگو و مذاكره نماييم يا حق نداريم.
وزير ماليه- آنچه قانون نظامنامه است عمل كنيد.
سعدالدوله- شما وزير ماليه هستيد بايد از عايدات دولتى ومنافع آن و املاك حاصل خيز شما جواب بدهيد هر گاه شما جواب ندهيد و از خودتان دور كنيد پس كى بايد جواب بدهد.
وزير ماليه- صحيح است گفتم كه گمرك وزيرمخصوص دارد بايد از او سؤال نمود و جواب شنيد.
سعدالدوله- اولا ما او را وزير نميدانيم براى چه وزير است هيچ جاى دنيا نميآورند خارجه را وزير بكنند ثانياً گمرك وزير عليحده نميخواهد مگر او جزء ماليه دولتى نيست چرا با وزير ماليه نبايد باشد.
وزيرماليه- جوا ب همان بود كه گفتم اين مطلب ديگريست كه گمرك وزير ميخواهد يا نميخواهد مسئول آن من نيستم.
سعدالدوله- غرض اينست كه اگر از مطالب گذشته حق داريم گفتگو كنيم شاهزاده عين الدوله به تجارو غير ايشان گفته بود كه چهارصد و پنجاه هزار تومان در بانك هست حال او كه حاضر نيست از او سؤال كنيم ميخواهيم از شما سؤال كنيم كه اولا اين مطلب صحيح است يا نه و اگر صحيح است اين پولها چه شد.
حاجى محمد اسمعيل آقا- غرض آقاى وزير اين است كه ايشان مسئول مطالب تاكنون نيستند.
وزير ماليه- نه خير نميخواهم بگويم مسئول نيستم حالا كه بنا شد صحبتى بشود اگر صلاح ميدانيد چند كلمه عرض كنم غرض اظهار رأى است نميخواهم بگويم صحيح است چون كراراً درمجلس صحبت ماليه وجمع و خرج دولتى شده بود در روزنامه مجلس هم نوشته بود من چون روزنامه مجلس را ميخوانم همه نمره اش را ملاحظه ميكنم بعضى از نطقهاى ساده خوب هست اگرچه گوينده اش عوام است ولى از روى ذوق فطرى و علم طبيعى است خيلى حظ كردم 000 چون صحبت ماليه بود عرض ميكنم كه معنى جمع و خرج دولتى كه معمول اينجا است چيست مثلا صورت جمعى براى دولت هست كه از فلان محل اينقدر عايدى دارد آنوقت در مقابل آن جمع دستخط و فرمان صادر شده كه آن خرج دولت است و بودجه ماليات ولايات هم كتابچه دارد كه در خزانه وارد ميشد و حال بجاى خزانه صندوق است آنوقت بروات صادر ميشود از بابت حقوق مردم بخزانه يا صندوق تا حال اينطور بود و آنچه كه با من بود باين ترتيب بود و جمع و خرج دولت اين نحو بوده است آنچه برات ركابى يا غير آن صادر شود تمام را بخرج دولت آورده و صورت آنها حاضر است آنچه كه من مسئولم آن است كه هرچه با من بوده است حساب بدهم و بودجه كه ميگويند همان كتابچه ماليات ولايات است نه از روى ترتيب خارجه اينست كه وقتى اسم بودجه را ميبرند بذهن ميآيد كه مثل بودجه خارجه است ولى خير و بودجه هاى ولايات هم حاضر است و هروزارتخانه هم يك بودجه دارد كه تمام آنها پيش وزير ماليه جمع ميشود و او رسيدگى ميكند كه اين صورت بميزان مخارج دولتى هست يا نه اين معنى جمع و خرج دولت است نه اينكه كليه حسابها و بودجها با وزير ماليه باشد اگر اينطور باشد و حاكم كلست ديگر بوزراء ديگر كارى نيست و ربطى بآنها ندارد تمام در عهده وزيرماليه است ولى در اينجا اين ترتيب نيست بلى وزيرماليه هم يكبودجه داخلى دارد كه تمام صورت آن بودجها را جمع كرده از هر اداره و وزارتخانه رسيدگى و مرتب مينايد اينكاروزير ماليه است و باين قدر ميتواند مسئول باشد تا حال ترتيب اينطور بود بعدها بهر طورى كه دستور بدهند آنطور رفتار ميشود اين ترتيب جمع و خرجى بود كه اجمالا گفته شد حالا شعبات و تفصيلاتى دارد باشد آمديم بر سر اخذ ماليات بايد كه در اخذ ماليات با تمام مردم على السويه رفتار شود و همه بيك ميزان صحيح بايد ماليات بدهند كه ملاحظه اشخاص نشود و ديگر اينكه بايد آنچه از مالايت گرفته ميشود بمصارف صحيح مصرف بشود و بخرج بيايد اگر اينهايى كه گفته شد صحيح است تصديق بكنيد.
سعدالدوله- اينهاييكه فرموديد صحيح است ولى ميخواهيم بدانيم كه وزير ماليه مداخله در ضرابخانه و مسكوكات دارد ياندارد؟
وزير ماليه- ديگر داخل جزئيات نشديم بطور كلى گفتيم چرا مخارج وزارت خانه ها با وزيرماليه نيست دفتردارى هست اسمش با شماست ولى رسمش با ديگرى است.
وزير ماليه- ديگر آنرا چه عرض كنم نميدانم حق منم نيست كه بگويم.
حاجى محمد اسمعيل- شما حالا ميخواهيد بگوييد كه من مسئول نيستم در اين مطالب مذكور.
وزير ماليه- نميگويم من مسئول نيستم ميگويم من يكرشته كارى دارم در آنرشته هر چه از من بخواهيد در جوابش حاضرم.
حاجى محمد اسمعيل آقا 0 شما ميگوييد كه نبايد از شما اين مطالب را سؤال كرد بايد از وزير گمرك سؤال كرد ما شما را وزير ماليه ميدانيم و گمرك راماليه دولت و مجلس شما را مسئول ميداند.
وزير ماليه- هنوز قانون وضع نشده كه از روى آن قانون من مسئول باشم.
حاجى محمد اسمعيل آقا- قانون شروع است حال كه شروع شد همين قانون است تا وضع بشود.
سعدالدوله- من ميگويم كه مجلس يك چيزى بنويسد بصدارت در اين باب ببينيد ايشان چه ميفرمايند و چطور صلاح ميدانند و بعدها اگر ترتيب ديگرى شد و اساس ديگرى بنا شد البته بآن ترتيب عمل خواهد شد.
حاجى محمد اسمعيل آقا- شما امروز وزير ماليه هستيد شما بايد تكليف خودتانرا معين نماييد مجلس راهش را گم نكرده كه شما را مسئول ميداند. وزير ماليه- اينكه شما ميگوييد قانون ميخواهد بر قانون كه نميشود كسى مسئول كارى باشد كه باو راجع نباشد.
حاجى محمد اسمعيل آقا- حالا بايد جلوگيرى كرد تا قانون نوشته شود آيا همينطور بايد بماند و روز بروز بدتر و خرابتربشود.
وزير ماليه- در اينباب بصدارت بنويسيد كه جلوگيرى نمايند.
ميرزا محمود خوانسارى- من عرض ميكنم كه اگر كسى برات اشتباهى صادر كند شما نبايد جلوگيرى كنيد.
وزير ماليه- من بقدر اسابب تا كوك خودم جلوگيرى ميكنم.
ميرزا محمود- در اين باب يكصورتى هست اگر صلاح ميدانيد خوانده شود.
 (گفتند) بخوانند صورت را خواندند يكى در ماده بروات ركابى بود كه چقدر باشتباه صادر كردند و ميبرند و ديگر در ماده ماليات ولايات كه حكام ميگيرند بصندوق ميفرستند و بمصرف ميرسد حقوق مردم همينطور در محل بى محل ميماند چرا نبايد اينها بنظر اهل مجلس برسد و مجلس تصويب كند.
وزير ماليه- اما بروات غلط و اشتباهى كه ميگوييد من ميگويم آنچه دولت بمن صورت داده است از روى اين من بخرج دولت مى آورم حالا در متن واقع اين غلط است باشد من ملزم بصحت واقعى آن نيستم.
ميرزا محمود خوانسارى- چه ضرر دارد كه اينها بنظر مجلس برسد و باطلاع مجلس باشد.
وزير ماليه- آن بسته بنظامنامه است.
آقا ميرزا محمود- شما يقين ميدانيد كه اين بروات تمام صحيح است.
وزير ماليه- از روى همان ترتيب كه گفتم صحيح است ولى شما چه جور صحيح ميخواهيد كه يعنى قسم بخورم بصحت آنها نميتوانم قسم بخورم كه در واقع صحيح است يا نيست.
آقا ميرزا محمود- در باب مخارج قنات كه برات صادر كرده بودند و حالا او را استمراراً بخرج مى آورند پيش شما، شما چه ميدانيد كه اين صحيح است يا نيست؟
وزير ماليه- همانست كه گفتم هر چه صورت دادند ما هم بخرج دولت ميآوريم.
آقا سيد حسن تقى زاده- تمام آنچه را كه فرموديد صحيح است ولى ما بايد كارى بكنيم كه نتيجه داشته باشد چه ضرر دارد كه بطلان وزير گمرك را از صدارت بخواهيم و بگوييم كه گمرك وزير نميخواهد.
وزير ماليه- بطلان نفرماييد زيرا كه گمرك اداره بزرگيست مدير و فرمان فرمائى لازم دارد كه اين اداره را دائر داشته باشد.
آقا سيد حسن تقى زاده- مقصود اينست كه گمرك هم مثلا ساير عايدات دولتى در تحت اداره وزارت ماليه باشد البته اجزاء و رئيس و مدير آنچه لازم دارد بايد باشد ولى باين طور نه مجرى چنانكه هست.
آقا سيد حسين- امروز اگر ما ثابت كرديم خيانت او را چه بايد كرد ميگويند مسئول وزير مالهى است پست خانه در تحت وزارت ماليه هست يا نه خيانت او ثابت و محقق است كه ده ماه متوالياً كاغذ را بى تمبر ميدهد چه بايد كرد در اينها چه ميفرماييد؟
وزير ماليه- اما مطلب همان بود كه گفته شد ولى پست خانه هم وزير عليحده دارد بايد از او سؤال كرد.
سعدالدوله- فرموديد كه از گذشتها بايد تكليف معين بشود كه آيا مجلس حق دارد رسيدگى كند؟ يا نه فرموده بوديد كه مجلس بصدارت بنويسد؟
وزير ماليه- من چه ميدانم خودتان ميدانيد هر چه تكليف مجلس است عمل كنيد.
سعدالدوله- از آتيه هم كه فرموديد بايد از روى قانون باشد.
وزير ماليه- آنچه نظامنامه ميگويد من نميگويم.
سعدالدوله- قانون ميگويد كه پنجره هايى كه ناظر بخيابان و معبر است مثلا و يا كالسكه و درشكه فلان قدر ماليات بدهد ولى اجرا را بايد وزرا بكنند شما حال آن قوه علمى كه داريد گذتشه از رتبه وزارت طريقه اجرارا بيان فرماييد ببينم چه نحو بايد اجرا كرد.
وزير ماليه- هنوز كه قانون نيست من چه بگويم كه فلان طور بايد اجرا كرد هر وقت قانون شد طريقه اجرارا بيان ميكنم.
سعدالدوله- ميخواهيم بدانيم كه اخذ ماليات را همان طور يك پيشكشى از حكومتها ميگيرند و بعهده حكومت قرار ميدهند بهمان ترتيب سابق كه هر چه ميخواهند بكنند وزير ماليه يك ترتيبى براى اين كار ميدهد؟
وزير ماليه- هنوز وزير ماليه بوجود نيامده تا ترتيب آن معلوم باشد آن ترتيب اساسيست هر چه قانون گفت بايد عمل كرد.
سعدالدوله- پس چه بايد كرد شما چه ميگوييد مسئول كيست؟
وزير ماليه- من چه بگويم من كه نميتوانم براى خودم حدى قرار بدهم و قانون وضع كنم بايد همه اينكار را با هم بكنند از يكمفر كه نميشود.
سعدالدوله- قانون اساسى كه ميفرماييد مثلا گفتند كه من براى فلان اداره قانون بنويسم اين كمتر از دو سال ميشود چيزى نوشت كه بدرد بخورد پس بايد ما از حال تا دو سال ديگر همينطور بنشينيم و منتظر قانون باشيم؟
وزير ماليه- چراى مى نيشينيد هر طور كه ميدانيد اقدام كنيد.
سعدالدوله- حالا آمديد سر مطلب پس بايد فعلا جلوگيرى كرد من ميگويم كه شما حال كليه يك اداره تفتيش مقرر فرماييد از براى كليه ادارات كه قدرى جلوگيرى بشود تا وقت قانون برسد.
وزير ماليه- شما اولا كار ماليات را درست كنيد تا باداره تفتيش برسد خانه كه هنوز ساخته نشده نميشود بديگر لوازمات آن پرداخت.
آقا ميرزا ابوالحسن خان- بايد مفتش باشد تا حيف و ميل نشود يا نه حاليه شما رسيدگى به ماليات كرديد قانون هم كه هنوز وضع نشد پس بايد براى اصلاح آن فعلا مفتش باشد.
آقا سيد حسن تقى زاده- از اول سؤال و جواب بنده با شما هم عقيده هستم ولى از خارجه سؤال بشود كه از اداره گمرك بايد بكى سوال كرد؟
وزير ماليه- بهر كس كه سپرده اند.
آقا سيد حسن- در همه جاى عالم با وزير ماليه است امروز به مجلس عرض ميكنم كه نتيجه را اين مطلب قرار بدهند كه گمرك را در تحت وزارت ماليه قرار بدهند.
وزير ماليه- عرض ميكنم كه هر جايى ترتيبى و اقتضائى دارد آن خارجه را كه شما ميفرماييد اقتضائى دارد و اين مملكت ما اقتضائى ديگر دارد مثلا آنجاها راه آهن دارند ما راه آهن نداريم ما بياد كارى بكنيم كه مناسب با بى راه آهنى باشد نه بابا راه آهنى هر وقت صاحب راه آهن شديم بمناسبات آن بايد كار ديگر كرد نميشود رسومات و قانون يك مملكتى را بى مناسبت در مملكت ديگر اجرا كرد.
سعدالدوله- آنجاها كه شما ميفرماييد كاركن علم و عقل است ولى بدبختانه در مملكت ما كار كن پولست.
وزير ماليه- علم وعقل خيلى خوبست اگر مشوب باغراض نباشد ما نبايد منتظر باشيم كه اينجا بياييم كار بكنيم بما پول بدهند.
سعدالدوله- چه غرضيست من ميگويم بايد جلوگيرى كرد شما ميگوييد غرض داريد گيرم كه غرض شخصى هم دارم ولى ميگويم اين غرض شخصى مرا بسنجيد بآن خسارتهايى كه باين ملت وارد ميشود ببنيد كدام ميچربد.
وزير ماليه- خير من نگفتم شما غرض شخصى داريد ابداً خدا ميداند غرضم اين نبود همه حرف مرا شنيدند.
آقا سيد حسين- امروز غرض اين بود كه از گمرك و پست خانه سؤال شود وزير ماليه خودشانرا مسئول نميدانند و متفش هم كه ميگويند نميشود مجلس مفتش براى اينكار قرار بدهد.
محقق الدوله- جناب وزير ماليه درست ميگويند مجلس هم حق ندارد كه مفتش بدهد نميدهد اين مذاكراتى كه شده همه ناقص بود ايشان بآن قدرى كه راجع بخودشان است در مسئوليت آن حاضرند.
آقا ميرزا ابوالحسن خان- چه ميگوييد آن سؤالاتى كه شده است جواب آنها چيست و اداره كه مفتش نداشته باشد شما بچه ميزان ميتوانيد رسيدگى كنيد.
محقق الدوله- بايد اينها را بصدارت نوشت تا ترتيبى معين كنند.
آقا ميرزا ابوالحسن خان- شما ديروز لايحه داده بوديد كه مطالب آنرا از وزير داخله سؤال نماييد چرا نميگوييد.
محقق الدوله- بلى از عشق آباد تشكى از گمرك كرده بودند و از خراسان و قوچان و ساير جاها از دست حكومت تظلم و تشكى كردند كه چه ظلمها و تعديها كرده است و چه قتل و غارت نموده است و نميگذارد كه وكلا انتخاب بشوند.
وزير داخله- شما آنچه كه ميگوييد سند داريد يا خير؟
آقا سيد حسين- سند مگر كدام است بيست هزار خروار گندمى كه تسعى كرده اند بخروار يك تومان و نگذاشتند كه حمل بشود ببهانه اينكه طاعون مى آيد و از انگليس در اين باب تلگرافى شده بود و .... و ... و .... اينها دروغ است؟
وزير داخله- مطلب اول صحيح است براى طاعون نگذاشته اند حمل بشود ولى مطلب تانى اصل ندارد همچو چيزى نيست.
آقا ميرزا محسن- مطالب حكومت خراسان از اينها بالاتر است حكايت اين كه گفته اند نيست همه كس ميداند.
حاجى سيد ابراهيم- اينهاييرا كه بعوض ماليات فروختند دروغ نيست آنها مسلمان نبودند رعيت ايران نبودند؟
وزير داخله- در مقام تحقيق و رسيدگى اين مطلب هستيم البته رسيدگى ميشود.
محقق الدوله- حاكمى كه مسلمانان را بفروشد مجازاتش چيست و دولت باو چه بايد بكند پس ما براى چه اينجا بوكالت نشستيم ما را هم ببرند بفروشند آنها مگر غير از ما بودند؟
وزير داخله- البته تحقيق و رسيدگى ميشود و دولت هم او را مجازات خواهد كرد.
آقا سيد حسن تقى زاده- من عرض ميكنم اين مطالبى كه از حكومت خراسان ميگويند ديگر جاى شبهه نيست تا تحقيق بخواهد.
وزير داخله- تا بعلم اليقين نرسد بحر فهاى مردم نميشود اكتفا كرد مردم خيلى حرف ميزنند.
آقاى سيد حسن تقى زاده- آنها در همه جا دست دارندو ميتواند بهزار حيله وتدبير امر را مشتبه بسارند و محاجه كنند لذا نميشود كه بعلم اليقين تحصيل اطلاع كرد مطلبى كه همه دان شد يقينى است.
وزير داخله- چرا بعد از تحقيق معلوم ميشود.
آقا سيد محمد مجتهد- كارهاى آصف الدوله بالاتر از اينهاست شايد كه معزول بشود خيلى خرابيها كرده.
وزير داخله- البته بعد از تحقيق چرا ولى حال نميشود معزول بشود زيرا كه بدولت ضرر ميخورد.
حاجى سيد حسن- پس چرا در شيراز در مدت يكسال حكومت تغيير ميكند اين ضرر دولت نيست ولى آصف الدوله معزول بشود ضرر دولت است؟
وزير داخله- چون شيراز مالياتش ترتيب داشت و در محل باقى نبود.
آقا سيد حسن تقى زاده- از بابت وكلا حكم بفرماييد كه زودتر انتخاب شده بيايند.
وزير داخله- صورتى بنويسيد كه كدام ولايات است بهمان ترتيب تلگراف بحكومت ها ميكنيم كه بفرستند.
آقا ميرزا محمود خوانسارى- هر گاه ميخواهيد بخوبى از ترتيب حكومت خراسان اطلاع پيدا كنيد آصف دفتر را بخواهيد حاضر است كه صحيحاً مطالب را شرح بدهد.
حاجى شيخ حسن- اگر بخواهيد خيانت آصف الدوله را ثابت ميكنند بعد از ثبوت عزلش كنيد.
سعدالدوله- حالا از آمدن آقايان وزرا قدرى از كارها تصفيه شد وانشاء الله بهمراهى ايشان همه كارها تصفيه ميشود اگر ايشان از دو ماه پيش تشريف مى آوردند چقدر از كارها پيش ميرفت و چقدر حالا جلو بوديم.
وزير ماليه- بسيار خوبست همه حاضرند كه بيايند ولى ميدانيد كه من چقدر كار دارم و گرفتارم خودم خواسته بودم روز سه شنبه گذشته بيايم ولى نشد عذر ميخواهم ديگر امروز حاضر شدم اما مطلب همانست كه عرض شد بايد با آن كميسيون كار مرتب و اصلاح شود.
سعدالدوله- در خدمت صدارت عرض كردم و ايشانهم فرمودند باينكه هر روزى كار دارند معاون ايشان حاضر بشود.
وزير ماليه- معاونى كه درمطالب اساسى سؤال و جواب نمايد نداريم او را. بايد خودم حاضر بشوم ولى براى سؤال وجواب دفتر و كتابچه مالياتى هست.
آقاسيد محمد مجتهد- حكومت خراسان بايد همين طور ظلم و تعدى كند و باشد عزل و مجازات نيست؟
وزير داخله- چرا البته بعد از رسيدگى و تحقيقات لازمه دولت رعيت خودش را ميخواهد آنچه لازمه مجازاتست بعمل خواهد آمد.
</section>
<section type="session" number="31">
جلسه: 31
مذاكرات دارالشوراى ملى شنبه 4 ذى حجه الحرام‏
صورت مجلس روز پنجشنبه بطور خلاصه قرائت شد.
آقا سيد حسين- شنيدم امروز روز تاجگذارى بود صحيح است يا خير (بعضى گفتند بلى صحيح است)
آقا سيد حسين- اگر صحيح است پس چرا بمجلس اطلاع ندادند و وكلا را خبر نكردند نمايندگان ملت در تاجگذارى بايد حاضر باشند.
آقا سيد محمد تقى- اين حرف صحيح است بايد از طرف مجلس وكلا هم حضور داشته باشند.
آقا شيخ حسين- جواب ميدهند كه علماء روحانى كه نماينده ملتند حضور داشتند.
آقا سيد حسين- علماء از جانب خودشان بودند ربطى بوكلا ندارد جناب رئيس بودند بعنوان ديگر و جناب سعدالدوله بودند بعنوان ديگر بعنوان مجلس نبود.
آقا ميرزا محمود خوانسارى- خوبست از جناب رئيس سؤال كنيد كه در ساير دول مشروطه تاجگذارى بچه ترتيب است.
آقا ميرزا طاهر- سلطان سلطان ملت است بايد از طرف ملت تاج بگذارند و مجلس نماينده ملت است.
رئيس- من در اين باب اطلاع كامل شخصى ندارم چه عرض كنم.
آقا سيد حسين- اگر تاجگذارى هست چرا نبايد از هيئت مجلس جمعى از نمايندگان ملت باشند؟
آقا ميرزا محمود- حالا كه اول مجلس است اگر ميتواند مطالبه حق خودش را بكند والا بعدها نميتواند كارى از پيش ببرد.
حاجى معين التجار- بعضى از وكلا حاضر بودند رئيس و سعدالدوله.
آقا سيد حسين- رئيس از طرف مجلس نبود بعنوان ديگر بود آقا ميرزا محسن بود بعنوان علماء بود سعدالدوله بود بعنوان وزرا بود دخلى بعنوان مجلس ندارد غرض اينست كه اگر بمجلس اطلاع ميدادند و دعوت ميكردند بهمان يكنفر رئيس هم ما قناعت ميكرديم حرف در اينست كه اعتنائى بمجلس نكردند.
آقا ميرزا محمود خوانسارى- چطور فلان طبيب را دعوت ميكنند وكلا را دعوت نميكنند.
آقا سيد محمد تقى- مجلس در اين باب چيزى بصدارت بنويسد كه چرا از هيئت مجلس دعوت نشده است؟
آقا سيد مصطفى- بايد ملاحظه كرد كه اگر در اين باب نوشته شود نتيجه دارد يا نه؟
صديق حضرت- من ميگويم نتيجه بعدى دارد اگر بعدها همچو كارى اتفاق بيفتد تكليف مجلس معلوم است اين مطلب كه گذشت براى امورات بعدى ثمر دارد.
آقا ميرزا محمود خوانسارى- بايد نتيجه را اين قرار داد كه همين يكى دو روز از وكلا دعوت شود.
آقا ميرزا حسين قلى- مجلس بايد حقوق خود را مطالبه كند.
حاجى سيد آقا- شايد امروز علما را دعوت كردند روز ديگر وكلا را دعوت نمايند.
صديق حضرت- بايد چيزى در اين باب نوشت.
رئيس- بنويسيد فردا خوانده شود بفرستيد.
خياط باشى- خوبست همين امروز نوشته شود و خوانده شود.
رئيس- اين چيزى نيست حال كه موقعش گذشته مينويسند ميدهيم.
بعد آقا سيد محمد تقى لايحه زا طرف انجمن اتحاديه آقايان طلاب قرائت كرد كه عين آن درج ميشود.
لايحه آقا محمد تقى هراتى درخصوص نظامنامه داخلى مجلس.
ديروز در مدرسه سپهسالار قديم جمعى كثير از علماء و سادات و طلاب و محترمين كه هواخواهان مجلس محترم شوراى ملى و همه هفته مجلسى دارند حسب المعمول انجمن آنها در آنجا منعقد بود جناب مستطاب آقا شيخ محمد على سلمه الله كه يكى از دانشمندان فاضل و خردمندان عاقل مدرسه مباركه فخريه است حسب الميل اهل انجمن برخاست در كمال فصاحت و بلاغت نطقى صحيح و بيانى صريح كه مجمل از آن مفصل پس از ستايش يزدان پاك و درود بر سيد لولاك و اولاد طاهرينش سلام الله عليهم اجمعين اين است كه غرض از تأسيس اين اساس و تشكيل اين اجلاس و ساير مجالس و محافل هواخواهان ملت تقويت مجلس محترم شوراى ملى و اعضاء آن بوده و ميباشد بعون الله تعالى اكنون كه مجلس ملى در كمال اطمينان و خوبى بتوجهات كامله امام عصر عجل الله تعالى فرجه داير و قانون اساسى آن از طرف قرين الشرف ملوكانه مرحمت و در مجلس قرائت شد ديگر بهيچ قسم از اقسام اعضا محترم آن مجلس مقدس بهانه از براى تعطيل و تعويق در امور ندارند.
و حسب المقرر مشغول مذاكرات خودشان بوده و ميباشند اگرچه اين اجلاسات هم چون غير مرتب و غير منظم است فعلا مفيد فائده نيست (لعل الله يحدث بعد ذلك امرا) بواسطه آنكه اگر يكى از منتخبين ميخواهد مطلبى اظهار كند بمجرد عنوان ديگرى داخل در مطلب او ميشود و نميگذارد نطق او معين شود تا تندنويسان و وقايع نگاران ياتماشاچيان بيانات او را بتوانند درك كرده بنويسند يا بشنوند بسبب اين بى ترتيبى روزنامه (مجلس) هم خيلى مغشوش است و علاوه بر اينكه كسى از او منتفع نميشود اسباب طعن و شتم است خطاباً ببنده اظهار داشت كه چون تو يكى از منتخبين و اعضاء آن مجلس محترمى و در اين مجلس هم حضور دارى ديگر محتاج نيست كه از طرف اين انجمن لايحه بمجلس عرض شود عينا مطالب ما را در مجلس عنوان و از طرف عموم تمنا كنيد كه اولا نظامنامه داخلى مجلس را در موقع اجزاء بگذاريد و ثانياً بقيه منتخبين ولايات را جدا بخواهيد كه مجلس تكميل شود و بعضى مطالب ديگر هم در آن مجلس استعلام كردند.
بنده در جواب اول نيابتا از جانب اعضاء محترم اين مجلس اظهار تشكر و امتنان از اقدامات و اهتمامات آن حوزه مقدسه و در وطن دوستى و ملت خواهى و تقويت و همراهى از اينمجلس و اعضاء آن بطورى كه شايسته بود كردم ودر مطلب ثانى كه راجع بمنتخبين ولايات بود جواب دادم كه روز پنجشنبه جناب مستطاب وزير داخله در مجلس تشريف داشتند اعضاء محترم مجلس آنچه لازم بود در اين باب بجناب معزى اليه اظهار و قرار شد كه از طرف خودشان بحكام ولايات تلگراف بفرمايند اكيداً منتخبين را تعيين سريعا و عاجلا روانه كنند و در خصوص مطلب اول كه راجع باجراء نظام نامه داخلى است اظهار كردم كه اعضاء محترم مجلس كمال جد و جهد را در اجراى آن داشته و دارند ليكن مانع از پيشرفت اين مقصود شما و امثال شما را ميدانسته اند اكنون كه شما مايل و طالب اجراى آن هستيد فردا در مجلس در حضور محترم عام اعضاء آن مجلس شريف اين مطلب را اظهار و استدعاى اجراى آن را خواهم نمود بقيه سؤالات ايشان را هم از طرف مجلس جواب دادم كه بيان آنها موجب تطويل است لهذا بر حسب تمناى آن حوزه مقدسه اول كسيكه در مقام اجراى نظامنامه داخلى سعى و كوشش دارد اين بنده است كه جدا از جناب رئيس استدعا ميكنم كه فوصل محرره و اصول مقرره در آن نظامنامه را يك يك در موقع خود اجرا فرمايند كه مصداق (كبرمقتا عندالله ان تقولو امالا تفعلون) نباشيم و اين مطلب بر همه كس خاصه بر اعضاء محترم اين مجلس ظاهر و آشكار است كه امروزه تمام دول و ملل چشم دوخته و گوش فرا داشته كه مذاكرات اهل اين مجلس را ببينند و بشنوند و پايه و مايه هر يك از ماها را از تكلمات و طريق مذاكرات اين مجلس بدست بياورند كه ما بطور يقين ميدانيم كه هر تكلميكه در اين مجلس ميكنيم بقوه سيم تلگراف در اطراف عالم متشر خواهد شد چرا قدر خودمان را ندانيم و حق خودمان را در نمايندگى ملت اداء نكنيم هيچ ميدانيم در كجا نشسته و براى چه امور بزرگى اجلاس كرده ايم بايد دقيقه و آنى غفلت نورزيم و حقوق موكلين خود را ضايع نكنيم و اوقات خودمان را به بطالت صرف ننماييم امروز هر يك از ماها حافظ حقوق چندين هزار نفر بلكه باعتبارى حارص حدود سى كرور نفوسيم امروز اين مجلس را ما باعتقاد خودمان مجلس مقننه ميدانيم و هنوز در انتظام يك مجلس و يك اطاق كه عبارت از اين اطاق واين مجلس است معطل و سرگردانيم چطور ميتوانيم كه براى يك ملت و يك مملكت ايجاد قانون و تأسيس اساسى نماييم (اتأمرون الناس بالبر و تنسون انفسكم) بر هر يك از ما لازم است كه اولا خود را در تحت قانون بياوريم آنوقت پس از قانونى شدن آن قوانين را در مملكت مجرى و معمول داريم ما كه ميخواهيم قوانين كلى را در اين مملكت باكثريت آراء يا باتفاق در دوائر مملكت مجرى سازيم اگر بر ما ايراد كنند چنانچه كرده اند كه شما قانونى از براى تنظيم خودتان وضع كرده ايد و بالاتفاق هم رأى داده ايد و هم چاپ كرده چه جواب خواهيم داد اگر بگوييم ما او را قبول نداريم خواهند گفت (لم تقولون مالا تفعلون) اگر بگوييم نگفتيم خيانت بزرگى است كه ما منا بملت كرده ايم بواسطه آنكه تماما حاضر بوده و رأى داده ايم اگر منتخبين ولايات بگويند ما نبوده ايم اين نظامنامه نوشته شده است جواب گفته خواهد شد كه بموجب اصل ششم در قانون اساسى منتخبين طهران لدى الحضور حق انعقاد مجلس را داشته مشغول مباحثه و مذاكره ميشوند رأى ايشان در مدت عيبت منتخبين ولايات مناط اعتبار در اجراست اگر بگوييد كه قانون اساسى بعد از نظامنامه نوشته شده است جواب داده ميشود كه مفاد اين عبارت درماده نوزدهم نظامنامه انتخابات كه قبل از تحرير اين نظامنامه داخلى است نوشته شده و بصحه رسيده است بارى اگر امور داخله اين مجلس بموجب نظامنامه مرتب و منظم شد يقين است كه تمام آرا صائبه و افكار بديعه ما در خيرخواهى و مصالح عموم ملت ودولت مجرى و معمول خواهد شد والا بغير از اين ترتيب گمان من بلكه رأى اغلب بر اين است كه كارى از پيش نميرود و بلاجهت خودمان را معطل و سرگردان كرده ايم اگر در مجلس بموجب نظامنامه يك مطلبى كه از طرف‏
يكى از اعضا اظهار ميشود در همان مطلب كمال اهتمام بعمل بيايد البته نتيجه حاصل خواهد شد و كسى هم ديگر حق بعضى ايرادات و اشكالات ندارد اما چكنم كه تا يك مطلبى اظهار ميشود فوراً ديگرى بى ربط مطلب ديگرى عنوان ميكند از هر طرف و كنار يكمرتبه صدا بلند ميشود هر سه چهار نفر در يك طلب مذاكره و مشاجره مينمايند كه آن مطلب اول از ميان ميرود اهل مجلس تا دو ساعت مشغول مباحثه و مذاكره اند بالاخره منتج نتيجه نيست اگرچه جسارت است ليكن با كمال ادب عرض ميكنم كه جناب رئيس هم قدرى در اعمال و وظايف رياستى خودشان قصور دارند البته بايد شخص رئيس بدون ملاحظه وظايف رياست خود را بعمل بياورد مثلا اگر مطلبى از طرف يكى از اعضا عنوان شد بنده خواستم قبل از اتمام نطق آن تكلم يا آنكه برخلاف نظم و ترتيب مقرره حركت كنم بدون ملاحظه مرا منع و ردع كنند رفته رفته امورات مرتب و مجلس منظم خواهد شد. اين مطلب هم بديهى است كه امورات تدريجى الحصول است نه آنى الحصول، بنده عرض نميكنم كه تمام فصول و مواد نظامنامه داخلى امروز مجرى و معمول شود البته هر ماده و فصلى را در موقعى كه مقتضى است معمول دارند مثلا از همه الزام نيست كه محل نطق معين باشد و تندنويسان مجلس و وقايع نگاران روزنامجات نزديك بآن محل بنشينند هر كس كه ميخواهد سخن بگويد يا مطلبى اظهار كند در آن محل با اجازه رئيس برود با كمال آرامى بقسميكه بتواننند تندنويسان از عهده برآيند آنمطلب را نطق و تكلم كنند ولى مخفى نماناد كه بنده نميگويم حتما شخص ناطق مجبور است كه در آنمحل معين برود شايد بعضى چنين رأى بدهند و اين عرض بنده را تصويب نفرمايند ليكن ممكن است كه اگر كسى نميخواهد از جاى خود حركت كند و مطلب مهمى هم دارد در يك ورقه بنويسد بدهد بيكى از منشيان مجلس قرائت كند تا اين ترتيب پيش نيايد مجلس منظم و مرتب نخواهد شد روزنامه صحيح نوشته نميشود و اين روزنامه جاتيكه تاكنون نوشته شده است جز مايه افتضاح و انفعال چيز ديگرى نيست گمان بنده مجلس بى روزنامه بهتر از انتشار اينگونه روزنامه ها است همه ميدانيد كه اين روزنامها در تمام نقاط ايران بلكه در اغلب بلاد خارجه منتشر ميشود چرا ما خودمان را براى اين امر جزئى مورد طعن و شتم دوست و دشمن بنماييم اگر عرايض من صحيح است البته جناب رئيس بايد اول خودشان را در تحت اين قانون بياورند تا ديگران تأسى كرده بدون خجالت اقدام نمايند.
حاجى سيد اسمعيل يزدى- صحيح است تمام بايد بهمين ترتيب عمل كنند اگر مجلس است كه بايد طريقه اش همين طور باشد و اگر تماشاگاهست آن مطلب ديگريست.
آقا ميرزا ابوالحسن خان- صحيح است ولى اين كه خوانده شد بعضى باين ترتيب عمل كنند و بعضى كه نميخواهند نكنند نميشود اگر بايد بقانون نظامنامه عمل شود بايد همه عمل كنند و بتمام فصول آن عمل نمايند بعضى دون بعضى نميشود و اينكه گفته شد رئيس در اين باب قصور و مسامحه ميورزد اين هم صحيح نيست رئيس مسامحه نكرد و نميكند چنانچه همين مطلب را پريروز مخبرالملك گفته بود كه من خارج از نظامنامه نميشوم.
آقا سيد محمد تقى- پس شما عرض مرا گوش نداديد كه چه خوانده ام من نگفتم كه بعضى از فصول عمل شود و بعضى نشود يا بعضى عمل كنند و ديگران نكنند غرض اين بود كه اگر كسى نميخواهد برود در آن مكان معين نطق كند لايحه بنويسد بدهد يكى ازمنشيان مجلس بخوانند واين هم مطابق يكى از فصول نظامنامه است تا تندنويسان و وقايع نگاران بتوانند بنويسند و عرض نكردم كه رئيس در اين باب تقصيرى دارند غرض اينست كه بايد شخص رئيس نگذارد كسى از حد قانون خارج شود هر كس ميخواهد برخلاف قانون رفتار كند زود جلوگيرى نمايند.
آقا ميرزا ابوالحسن خان- اين تندنويسان اينجا هم نميتوانند آنطور كه بايد تند بنويسند در جاهاى ديگر براى تند نوشتن خط مخصوصى هست و ترتيبى هست آنها فعلا در مملكت ما نيست. ولى بايد عجاله براى اين كار نطقها از روى ترتيب باشد.
آقا سيد حسن تقى زاده- عرضى دارم اگر جناب رئيس اذن بدهند عرض كنم.
آقا ميرزا ابوالحسن خان- اين مطلب تمام شد؟
آقا سيد محمد تقى- اين مطلب را تمام كنيد بعد مطلب ديگر شروع بشود.
آقا ميرزا ابوالحسن خان- چه عيب دارد شما كه حال مطلبى داريد ميخواهيد عنوان كنيد خوبست قاليچه بياورند برويد روى آن عنوان نماييد اول شما اين كار را بكنيد تا ديگران تأسى بنمايند گفتند بسيار خوب است بياورند.
حاجى شيخ على- بهمين قدر تمام شد كه بايد قاليچه بياورند بروند روى آن نطق كنند ما كه حاضر نيستيم شما حاضريد پاشيدگى گفته بايد محل نطق جاى معينى باشد همينطور كه نشسته و صحبت ميكنيم چه عيب دارد هر آنى نميشود برخاست و رفت آنجا و دو كلمه حرف زد ميخواهيد براى نوشتن حرفها را بترتيب بزنيد و در هم نكنيد.
آقا ميرزا ابوالحسن خان- تا محل معينى نباشد منظم نخواهد شد.
حاجى شيخ على- اگر منظم نميشود آنطور هم منظم نخواهد شد.
آقا ميرزا ابوالحسن خان- هر كس نميرود بآن محل لايحه بدهد ديگران بخوانند.
حاجى شيخ على- بعضى مطالب است كه لايحه نيست سؤال و جواب است رد و بحث است نميشود از پيش اينها را لايحه نوشت.
آقا سيد محمد تقى- مجبور نيستند كه قاليچه باشد و از مكان خود حركت بكنند بروند در آنجا نطق كنند مقصود اينست كه نطق ها در هم نباشند و از هر گونه صدا درنيايد.
آقا ميرزا ابوالحسن خان- اين مطلب غير ممكن است كه تا محل نطق معين نباشد از روى نظم و ترتيب نطق كنند.
آقا سيد حسن تقى زاده- ميخواهيد رأى بگيريد هر گاه اكثريت آراء شد عمل نماييد.
آقا سيد محمد تقى- بايد قدرى تأمل كرد. در اين باب بعد رأى گرفته شود بدون تأمل نميشود.
آقا ميرزا ابوالحسن خان- همان نظامنامه داخلى را كه رأى دادند اين مطلب هم جزو آنست ميتوان او را مناط اعتبار قرار داد.
حاجى شيخ على- حالا اين مطلب در نظامنامه داخلى هست كه بايد روى قاليچه يا كرسى نشست و نطق كرد؟
 (بعد آن فصل از نظامنامه را خواندند كه وكلا ميتوانند در موقع نطق اذن از شخص رئيس بگيرند و بروند در محل نطق خودشان را تمام كنند بدون اينكه كسى ديگر در وسط نطق حرف برند).
حاجى شيخ على- اين جا لفظ ميتواند هست نه اينكه مجبور است اينكار را بكند.
حاجى محمد اسمعيل آقا- در هر مطلبى لازم نيست بمحل معين برود از براى مطالب كليه و نطق مفصل يا لايحه باشد بايد اينكار را بكند و الا آنوقت در روزى يك مطلب تمام نخواهد شد.
صديق حضرت- عرض دارم، پس در آن اطاق بزرگ كه بايد مسجدى بنشينند آنوقت در آن گوشه اگر كسى بخواهد نطق كند چطور ديگران ميشنوند پس بايد از روى ترتيب باشد.
حاجى شيخ على- اطاق براى نطق ماست نه ما براى اطاق لازم نيست كه ما بمناسبت ساخت اطاق نطق كنيم.
رئيس- اينكه شما ميگوييد نميشود هر گاه وكلاى ساير ولايات آمدند لابد بايد در اطاق بزرگ و بهمان ترتيب باشد.
آقاميرزا طاهر- عقيده من اينست كه مطالب كليه را بايد در محل معين نطق كرد و مطالب رد و بحثى را همانجايى كه نشسته اند.
اديب التجار- حالا اگر محظور اين مطلب براى اين است كه اين مسئله تقليد از خارجه است پيعغمبر بستون تكيه ميفرمودند در موقع وعظ و بمنبر تشريف ميبرديد ما هم تأسى بآنحضرت ميكنيم نه تقليد از خارجه.
حاجى شيخ على- هر زمانى اقتضائى دارد بايد او را ملاحظه كرد مگر شما حالا اينطور كه عمامه ميگذاريد پيغمبر اينطور عمامه ميگذاشت.
آقا سيد محمد تقى- حكمت تعيين محل براى اين است كه وقايع نگاران مطالب را درست بتوانند بنويسند.
حاجى شيخ على- بتأنى حرف بزنيد تا وقايع نگرا بتواند بنويسد.
معمار باشى- خوب است در هر مطلبى كه شروع ميشود در همان مطلب از يكى يكى رأى بخواهند تا دوره تمام شود و يكى يكى در آن مطلب صحبت كنند و رأى بدهند تمام يكدفعه صحبت نكنند.
رئيس- آنوقت هر مطلبى بچند روز تمام نخواهد شد.
آقا سيد حسن تقى زاده- يك عرض دارم كه راجع باين مطلب هست تا ملت امروز نفهمند كه اختراع در هر مطلب باعث بر عدم پيشرفت كارها است هيچ كارى از پيش نخواهد رفت، امروزه ما بايد تقليد و تسليم محض باشيم در امور دنيويه جهت اينكه تمام اين امور را بتجربه زياد ساليان دراز است اصلاح كرده اند ديگر تجربه ما بى حاصل و لغو خواهد بود ترتيب صندلى و تعيين محل نطق نه براى اينست كه چون آنها كرده اند ما اگر بكنيم تقليد است اين براى اينست كه اصلاح غير از اين راه ديگرى ندارد آنها مرمان با فكرى بودند كه اين كارها را كرده اند.
حاجى شيخ على- اما اينكه گفتيد بايد تقليد كرد تقليد عقل و شرع را بايد كرد نه تقليد ديگرانرا و اما اينكه گفتيد آنها از روى فكر و تجربه اين كارها را كردند ما خيلى ديديم كه خودشان در بسيارى از مطالب برگشتند و كشف خلاف كردند پس بايد بقانون عقل رفتار كرد.
حاجى معين التجار- هر چه بنظر جناب حاجى شيخ مى آيد كه مجلس هم منظم ميشود چه ضرر دارد آنطور عمل بكنيد.
حاجى شيخ على- بايد تأمل كرد بعد اگر مطلب صحيحى بنظر آمد ترتيب آنرا بخواهيم مرتب شود.
آقا ميرزا ابوالحسن خان- بسيار خوب تا فردا در اين مطلب تأمل و فكر بنماييد اگر راه صحيحى بنظر آمد بگوييد.
رئيس- واقعا نميشود براى هر مطلب جزئى هر روز صحبت كرد ما يك كتابچه داريم اگر صحيح است عمل شود والا فلا.
حاجى شيخ على- صحيح است ولى در آن كتابچه نوشته شده است كه (ميتواند) البته هر وقت مقتضى باشد چه ضرر دارد نه اينكه فعلا مجبور باشيم همانطورى كه حاجى آقا گفته اند براى مطالب كليه و لوايح اينكار را بكنيد.
حاجى محمد اسمعيل آقا- بلى امروز عجالتاً همينطور كه عرض كردم صلاحست كه نطقهاى مفصل و لايحه جات در محل معين باشد ولى نطقهاى جزئى در همان مكانى كه نشسته اند باشند.
رئيس- چون مردمان خارج هم ميخواهند كه مذاكرات مجلس را بدانند و براى اين كار روزنماه قرار داده اند و تندنويسان و وقايع نگاران روزنامه در وقتى كه شخصى از جاى خودش حركت ميكند او را ميشناسند و اسم او را مينويسند و بعد در آنمحل نطق، نطق او را ميشنوند و ميتوانند بنويسند ديگر نميخواهند ببينند كه اين كيست كه نطق ميكند يا اينكه حرف او را نشنوند اين ترتيب روزنامه كه نداشتنش بهتر است آخر مردم خارج بما ميخندند.
حاجى بحرالعلوم- هر وقت مقتضى شد در اطاق ديگر آنوقت آنطور رفتار بنماييد عجاله همينطور عيبى ندارد.
آقا ميرزا حسنعلى- پس هر كس ميخواهد نطق كند از رئيس اجازه بگيرد.
آقا سيد حسين- اين مسئله جزء فصول نظامنامه شماست.
آقا سيدمهدى- خوبست نظامنامه بانك ملى را كه بنا بود قرائت بشود بخوانند.
آقا سيد حسن تقى زاده- دو مطلب داريم يكى مسئله نوشته عليحده در باب انفصال است نميدانم آنرا دادند يا ندادند.
رئيس- صورتى داده بودند چون خيلى عبارات آن در هم بود ولى سنديت داشت اور را ضبط كرديم و گفتيم صورت ديگر بدهند هنوز آن صورت ثانى نرسيده.
آقا سيد حسن تقى زاده- مطلب ديگر در خصوص صيادان انزلى است.
 (بعد لايحه دادند خواندند كه سه هزار نفر از صيادان انزلى اين همه تشكى و تظلمى كه كردند چرا كسى بتظلمات ايشان رسيدگى نكرده است).
صديق حضرت- بنده عرض كنم كه ما اين مطالبرا در يكماه قبل بوزارت خارجه نوشتيم و اعتبار نامه آنرا خواستيم يك صورت امتيازنامه دادند معلوم شد كه اين امتيازنامه آخريست بعد آن امتياز نامه اولى را خواستيم مضايقه كردند هنوز ندادند امروز هم همين مطلب را خواستيم از وزارت خارجه نميدانم تكليف ما با وزارت خارجه چيست.
آقا سيد حسين- با كسى كه دو ماهست امتياز نامه را نميدهد چه بايد كرد.
صديق حضرت- دو ماه نيست يكماه ميشود.
آقا شيخ حسين- تا حال بقانون مذهب ما هر ظلمى كه واقع ميشد مسئول سلطان بود از وقتيكه نظام نامه آمد مسئول در نزد خداو رسول هيئت مجلس است. بايد جواب تظلمات مردمرا بگويد.
آقا سيد حسين- وزير امور خارجه امروز خودشرا مسئول نميداند مجازات اينگونه وزير كه مسامحه كند و جواب نگويد چيست؟
صديق حضرت- جناب رئيس فرمودند كه در اين باب چيزى بصدارت بنويسند از مسامحه وزير امور خارجه (امتيازنامه بانك ملى را قرائت كردند). (امتيازنامه بانك ملى ايران)
چون اراده خاطر الهام مظاهر ملوكانه بر اين علاقه فرموده كه محض تكميل علائم رافت و افتتاح ابواب ثروت و سعادت نسبت بقاطبه اهالى دولتخواه ايران اداره بانك ملى در تمام ممالك محروسه تأسيس و داير بشود بموجب اين فرمان همايون كه از تاريخ شهر ذى الحجه الحرام 1324 يونت ئيل شرف صدور مى بايد دولت عليه ايران اجازه ايجاد بانك ملى بمؤسسين بانك مزبوره مرجعت نموده و محض تشويق مؤسسين و ميدوارى عموم ملت ايران امتيازات مندرجه در اين فرمان همايون را مطابق فصول مرقومه ببانك ملى ايران واگذار ميفرمايد.
فصل اول- ببانك ملى از شركت عامه تبعه ايران تشكيل و ايجاد ميشود كه هر كس بتفاوت وجهى در بانك گذارده اسهام از بانك بگيرد.
فصل دوم- جميع عايدات ديوانى از هر قبيل در طهران و ساير بلاد بايد تحويل بانك ملى شود و تمام مخارج دولت را از هر قبيل اين بانك بحواله وزير ماليه خواهد پرداخت.
فصل سوم- بانك ملى ميتواند معاملات زراعتى و رهن املاك را بقانون شرع مطاع بنمايد و همچنين خريد و فروش بروات تجارتى داخله و خارجه و قرض و استقراض را بتراضى طرفين داير نمايد.
فصل چهارم- مطابق قرارداد جداگانه كه مرتب خواهد شد حق امتياز بايت رايج (بانك نوت) در تمام ممالك محروسه بعد از انقضاء مدت امتياز بانك شاهنشاهى يا انفساخ حق امتياز آن بموجب قرارنامه بالانحصار مخصوص بانك ملى خواهد بود.
فصل پنجم- بانك ملى حق دارد در تمام نقاط ايران احداث راههاى آهن مطابق قرارداديكه بعد مرتب خواهد شد بنمايد و همينطور ميتواند راه هاى شوسته را باستثناء آنچه امتيازش سابقا بديگران داده شده بموجب قرارداد جداگانه احداث نمايد و اگر ديگرى براى كشيدن راه آهن و شوسته حاضر گردد بانك ملى با تساوى شروط حق تقدم خواهد داشت.
فصل ششم- بانك ملى مبتواند در اراضى موات و املاك دولتى انكشاف و استخراج معادن نمايد و از منافع و عوايد آن بعد از وضع كليه مخارج صدى ده بدولت عليه عايد دارد و ساير شروط بموجب قرارداد جداگانه است كه بين دولت و بانك ملى منعقد خواهد شد و هر گاه معادن طلا و نقره و جواهرات اين بانك انكشاف و استخراج نمايد حق دولت از منافع آن بموجب قرارداد جداگانه خواهد بود.
فصل هفتم- دولت عليه امتياز غواصى در خليج فارس و استخراج مرواريد را ببانك ملى ايران واگذار ميفرمايد صدى ده از منافع خاصله حق دولت خواهد بود.
فصل هشتم- در مواقعى كه براى مسكوكات رايجه نقره جهه ضرابخانه دولتى لازم شود اين بانك در آوردن نقره و فروش بضرابخانه حق تقدم خواهد داشت با تساوى شروط.
فصل نهم- از آنجا كه معاملات خزانه دولت راجع باين بانك است و دردرآتيه بليت بانك هم بتوسط اين بانك منتشر خواهد شد لهذا دولت عليه حق مأمور كردن دو نفر مفتش براى اين بانك خواهد داشت كه در تمام امور اين بانك تفتيش و رسيدگى نمايد مفتشين مذكور هر وقت مقتضى بدانند ميتوانند انجمن اداره و انجمن عمومى خود حاضر شده در داخل مذاكرات بشوند و نيز هر زمان ميتوانند رسيدگى بدفاتر و محاسبات و معاملات بانك نمايند.
فصل دهم- فروش و انتقال و امتيازات مندرجه درين فرمان بتبعه و با شركت خارجه از هر قبيل كه باشد قويا ممنوع وكان لم يكن خواهد بود و هكذا فروش و انتقال سهام اين بانك بتبعه خارجه نيز ممنوع و از درجه اعتبار ساقط است و اگر بوراثت يا تبديل تابعيت باشد بايد در مدت يكسال بتبعه داخله فروخته شود و اگر صاحب اينگونه اسهام در فروش آنها مسامحه نمايد انجمن عمومى شركائ بايد در موقع اجلاس ساليانه سهم او را از شركت تبديل بنقد نموده و وجه اسهام او را امانتا در بانك نگاه دارند تا صاحبش بيايد و بگيرد.
فصل يازدهم- در موارديكه براى دولت عليه تنخواهى بطور استقراض لازم باشد اين بانك باندازه يك خمس سرمايه خود را بموجب قرارداد جداگانه بدولت قرض خواهد داد.
فصل دوازدهم- مدت امتياز اين بانك 110 سال است پس از انقضاء مدت بانك ملى حق دارد با شرايط مقتضيه وقت تجديد اعتبار نمايد.
حاجى محمد اسمعيل آقا- در آن شرط وراثت يك اشكالى بنظر ميآيد ديگر مجلس نميدانم چه طور مصلحت ميداند.
آقا سيد حسين- آن كاغذى كه بايد نوشته شود در بابت شيلات بصدارت اين هم خوبست كه در آنجا درج كنيد كه سپهدار زمانيكه گمرك با او بوده است صدو پنجاه هزار تومان مال دولت را خورده است و حساب پس نداده مفاصا حساب ندارد حالا ميخواهد برود بحكومت رشت ديروز هم كه مذاكره شد ما از گذشته حق داريم صحبت كنيم اول حساب خود را رسيدگى كند آنوقت برود بحكومت.
رئيس- اينمطالب بكلى خارجست و ربطى باين موضوع ندارد در ده سال پيش گمرك با او بوده است بر فرض هم بخواهيد رسيدگى كنيد ربطى باين كاغذ ندارد.
آقا سيد حسين- چرا در همان ذيل اشاره بشود بصدارت كه اول اين حساب را رسيدگى كند بعد برود بحكومت.
</section>
<section type="session" number="32">
جلسه: 32
مذاكرات دارالشوراى ملى يكشنبه 5 شهر ذيحجه الحرام.
آقا سيد محمد مجتهد- عريضه از اهل تنكابن داده بودند قرائت شد كه حكومت اين جا مانع از انتخابست مجلس در اين باب حكمى بنمايد كه انتخاب صورت بگيرد.
آقا سيد محمد تقى- اين مطلب در عهده وزير داخله است.
حاجى شيخعلى- اين نويسنده خيلى جرأت كرده است كه اينقدر نوشته است.
آقا ميرزا طاهر- ديروز هم در اين باب مذاكره شده بود ولى بايد بوزير داخله رجوع كرد.
آقا سيد محمد- پس خوبست در اين باب بوزير داخله چيزى بنويسيد كه حكم كند مانع از انتخاب نباشند.
 (صورت مجلس ديروز را آقا سيد تقى قرائت كرد.)
آقا سيد محمد- در بابت امتياز ليانازوف باز از انزلى تلگراف كرده اند كه بتحريك مغرضين ما را ميگيرند حبس ميكنند و ظلم و تعدى مينمايند آخر قرارى در اين باب داده نشد.
آقا ميرزا محسن- بنا شد د راينباب بصدارت تشكى از وزير امور خارجه بنويسند.
آقا سيد محمد- همه اش مينويسيد جوابى داده نميشود فايده اش چيست؟
صورتى كه در اينباب بصدارت نوشته بودند و از تسامح و تعلل وزارت خارجه در اين امر تشكى كرده بودند قرائت شد.
آقا ميرزا طاهر- آيا در نظامنامه هست كه در هر باب اگر وزير مسئول طفره و تسامح كرد بايد بصدارت رجوع و ايشان از وزير بخواهند با آنچه تكليف است در مقام طفره بايد بالنسبه بوزير مسئول بعمل بيايد.
آقا سيد حسين- همين است كه ميگوييد نميشود متصل بصدارت نوشت.
حسنعلى خان- اين كاغذ وزارت خارجه پيش از نظامانه نوشته شد يا بعد (گفتند كراراً نوشت ه شد هم قبل و هم بعد).
حسنعلى خان- ضررى ندارد اين دفعه هم بصدارت بنويسيد بعد تكليف معين است.
آقا ميرزا طاهر- تا ما تسامح ميكنيم همين است كه هست يعنى هيچ كارى از پيش نميرود.
امين التجار- حالا اينطور كه بصدارت نوشته اند اين دفعه بفرستيد عيبى ندارد.
آقا ميرزا محمود اصفهانى- تا نظامنامه نيامده بود جناب رئيس ميگفتند ما هنوز نظامنامه نداريم حال كه نظامنامه آمد آن هم بتكليف خودمان بقانون نظامنامه عمل نميكنيم.
رئيس- پس شما نظامنامه را نخوانده ايد.
آقا ميرزا محسن- در نظامنامه چه هست كه منافى با اين ترتيب است در موقع طفره بايد بصدارت رجوع كرد.
حاجى شيخ على- در باب وزير دول خارجه در اينجا مطلبى دارد خوبست بخوانند تا معلوم شود (دو فصلى كه متعلق بوزراء مسئول بود قرائت شد.)
كه خلاصه مضمون آن اين است:
مطلبى كه توضيح آن از وزير مسئول خواسته شود وزير از جواب ناگزير است و بدون عذر موجه نبايد از اندازه اقتضا تأخير شود.
و در صورتيكه مستور داشتن مطلبى موافق صلاح دولت و ملت باشد بايد بعد از مدت معين در مجلس اظهار شود.
آقا ميرزا طاهر- اين فصول نظامنامه قانون دولت هست يا نه هر گاه وزير مسئول مخالفت با اين قانون نمايد بايد عزل او را از پيشگاه همايونى خواست.
آقا ميرزا محسن- تاوقتيكه حاضر نشده و عذرش ثابت نشده نميتوان عزلش را خواست.
آقا ميرزا طاهر- طفره و تعلل هم مثل عدم عذر است چه فرق ميكند.
آقا شيخ حسين- در چندى قبل در وقعه كربلا نوشته بود كه خواستم بيايم چون مطلب ناقص و ناتمام بود حاضر نشدم اين دليل نميشود كه او مخالفت كرده.
كاغذى از رشت بعنوان آقا سيد محمد مجتهد نوشته بودند قرائت شد كه ميرزا حسن رشديه در قفقاز افساد كرده از آنجا آمد برشت وانجمن سرى تشكيل كرد و افساد و تفتين كرده كه موجب ناامنى و باعث بر هرج و مرج است مستدعى اينكه فساد اينگونه اشخاص را از سر مسلمانان دور كنند.
حاجى بحرالعلوم- در اينكه رشت خيلى مغشوش و بى نظم است شبهه ندارد.
آقا سيد محمد تقى- آقاى سعدالدوله جناب وزير معادن امروز دو روز است كه تشريف ميآورند در مجلس.
سعدالدوله- خيلى مرحمت فرمودند غرض از تشريف آوردن ايشان چه بود؟
آقا سيد محمد تقى- شما ايشانرا خواسته بوديد در بابت معدن.
سعدالدوله- يكى در عمل معدن نفط بود كه امتيازنامه آنرا خواستيم آورده اند؟
وزير معادن- بلى حاضر است.
سعدالدوله- اگر مجلس صلاح ميدانند يك كميسيون براى تحقيق آن معين كنند.
آقا سيد محمد تقى- اين امتيازنامه را بخوانند بعد كميسيونى مقرر نمايند.
 (امتيازنامه را خواندند).
صديق حضرت- در فصل اول ففظ انحصار دارد در نسخه فرانسه ترجمه آن غلط شده سات ميخواهيد بخوانم (خواندند).
وزير معادن- اين ترجمه ايست كه وزارتخارجه داده است.
سعدالدوله- كدام معتبر است غالبا اين امتياز نامها را صاحب امتياز مينويسد و يك تقديمى ميدهد كه او را معتبر نمايند نه اصل را.
شيخ الملك- اما ا ينجا اينطور است كه اگر در صورت مقابله اختلافى بين نسخه فارسى و فرانسه باشد فرانسه مقدم است.
سعدالدوله- غرض اينست كه ملت بداند تفصيل كونترات و امتيازنامه هاى ما را با خارجه كه بچه ترتيب است و چگون تقليات ميكنند.
وزير معادن- اگر اينگونه تقليات نبود ملت براى چه اين مجلس را ايجاد ميكرد اين مجلس براى برداشتن همين خرابيها است.
در آن فصلى كه علاوه بر صدى شانزده از منافع مبلغ بود و بدولت عليه عايدى ميداد صاحب امتياز نيز بايد بدولت بدهد.
وزير معادن- اينجا توضيحى لازم دارد كه اين سه معدن قبل از امتياز سالى دو هزار تومان بدولت عايدى ميداد امتياز آنرا هم واگذار كردند باو كه علاوه از سالى صدى شانزده كه بايد بدولت بدهد آن دو هزار تومان را هم بايد بدهد.
سعدالدوله- حالا ميدهد؟
وزير معادن- هنوز نداده ميگويد كه بايد من تحقيق بكنم و هنوز اين معادن در تصرف من نيست من نميدهم ما جواب داديم كه ما نبايد بتصرف شما بدهيم معادن آنجا هست بايد بفرستيد رسيدگى نمايند. چاه بكنند تا معادن بيرون بيايد و اين پول را بدهد و حق ندارد و خواهيم گرفت در جواب و سؤال هستيم.
سعدالدوله- چند سال است.
وزير- شش سالست.
سعدالدوله- حالا كار ميكنند؟
وزير- در دو مكان كار ميكنند.
سعدالدوله- اين شرط هست كه تا چند مدت اگردائر نكرد امتياز باطل باشد.
وزير- بلى آن فصل ميرسد.
سعدالدوله- تا حال كمپانى كرده است؟
وزير- بنا بود دو سال اگر كمپانى از براى اين كار تشكيل ندهند باطل باشد چون دو سالش تمام شد و ديد چاههاى نفت درست بيرون نيامده كه بتواند كمپانى تشكيل كند با بعضى از رفقاى خودش شركتى كرد كه اسمش را شركت معدن نفت گذاشت فصلى در اين باب گذاشته است و در قرارنامه او نوشته است كه بايد عملجات از اهل ايران باشند ولى او از عثمانى و هندى آورده است اما حالا تلگرافى شده است كه همه عملجات ايرانى هستند مگر سى نفر.
سعدالدوله- ولى بنده شنيدم كه اغلب بغدادى و عثمانى و هندى هستند.
حاجى معين التجار- بنده پارسال ديدم كه عملجات ايشان ايرانى بودند ولى آن تشكيل كمپانى كه بنا بود بكند نكردند.
سعدالدوله- از پول خودش كمپانى كرده است فرقى نميكند.
وزيرمعادن- هنوز از كيسه دولت چيزى نرفته است و ضررى بدولت نرسيده تلگرافى قرائت شد كه رئيس تلگراف رام هرمز كرده بود بوزير كه عملجات معدن فعلا همه ايرانى هستند و سى نفر از خارجه هستند.
سعدالدوله- آن سى نفر خارجه چه قبلى اشخاص هستند.
وزير- سى نفر رئيس نايب رئيس و دكتر و ماكينه چى و عملجات علمى هستند.
سعدالدوله- راپورت من پس صحيح است كه يهوديهاى بغداد و هندى در آنجا هستند.
وزير- آن در معدن قصر شيرين بود كه كتابچى خان كميسر بود و از اينجا تلگراف كرديم و نوشتيم آنها را معزول كردند.
صديق السلطنه- علاوه بر راپورتهاى خودم آن تحقيقات تلگرافى از تلگرافخانه رام هرمز و اين هم شرحى است كه سردار اسعد مرقوم فرمودند كه عملجات تمام ايرانى هستند مگر سى نفر (آن فصل قرائت شد) كه بيست هزار ليره از بابت امتياز داده شده است.
سعدالدوله- آن بيست هزار ليره چه شده است؟
وزير- بامين السلطان اتابك داده شد و قبض اتابك هم دردست است اين هم سواد قبض.
سعدالدوله- در اين كار كميسر پسر كتابچى خان بود.
وزير معادن- اول خود كتابچى بعد با پسرش حال دو سالست كه با صديق السلطنه است.
سعدالدوله- ما بايد بدانيم كه چرا بى جهت او معاف شده است از اين خدمت جناب شيخ الملك شما ميدانيد براى چه؟
شيخ الملك- جهت را نميدانم.
وزير معادن- براى همين عيوبات بود كه اين مجلس تشكيل شد بر گذشتها اعتراضى نيست انشاء الله از اين ببعد ترتيب صحيح خواهد بود.
سعدالدوله- اينكه ميگويم براى اينستكه بعداً بى جهت كسيرا از خدمت معاف نكنند.
آقا ميرزا محسن- از رعيت ايران بود.
سعدالدوله- بلى رعيت شده بود.
صديق السلطنه- بلى كتابچى خان ارمنى و رعيت ايران است.
رئيس- اين مطلب را گفتيد چيزى بخاطرم رسيد اينست كه آيا دولت نميتواند نوكر خود را عزل نمايد؟
سعدالدوله- بقاعده نظامنامه بى جهت و بى تقصير نه.
آقا ميرزا محسن- صحيح است كه استحقاق عزل ندارد ولى اگر بگويد كه چهار سال تو در اينخدمت نفع بردى حال يكى ديگر ببرد چون كار كمست واشخاص زياد اين چطور است؟
سعدالدوله- بعدها كار زياد پيدا خواهد شد و همه صاحب كار ميشوند اينقدر كار پيدا شود كه آدم براى آن نباشد اما بشرط آنكه كار براى آدم باشد نه آدم براى كار نگوييد چون فلانى بيكار بود باو كار داديم.
بعد امتيازنامه ختم شد آن فصل اخير كه هر گاه ميان نسختين فرانسه و فارسى اختلافى پيدا شد فرانسه مقدم است مطرح شد.
سعدالدوله- در هيچ جا همجو چيزى نشده است كه زبان خارج را اولويت بر زبان خودشان بدهند.
جناب صديق السلطنه در اين مدت كه كميسر بوده ايد چكار كرده ايد؟
صديق السلطنه- بنده در آن سفر در ركاب همايونى رفته بودم بسفر فرنگ مأموريت اين كار ببنده رجوع شده است يك سفر رفتم به لندن در آنجا با صاحب امتياز ملاقات كرده و از بابت امتيازنفت سؤال كردم گفتند عجالتاً در قصرشيرين تعطيل كرده ايم با دويست و بيست و پنج هزار ليره مخارج در اينجا به نفت رسيديم و حالا خيال دارند مهندسين بطرف جنوب كه نزديك به ساحل است بفرستند امتحانات بعمل بياورند هر وقت مهندسين را فرستاديم و نقاطى را كه براى سوراخ كردن لازم است پيداكردند هر اقدامى كه شد بشما اطلاع خواهم داد اين است كه حالا در ساردين و مماتين مشغول هستند و قبل از شروع راپورت اقدامات را داده بود.
سعدالدوله- شما هيچ رفته ايد؟
صديق السلطنه- هنوز نرفتم منتظر بوديم كه چاه نفط بيرون بيايد بروم كميسر سابق هم نرفته بود.
سعدالدوله- شما كميسر دولتيد بايد برويد آنجا و باشيد ببينيد كه چه ميكنند. صديق السلطنه- تا حال مأموريت برفتن نداشته ام ومنتطرم نفطى ظاهر بشود هر نوعى كه وزارت معادن دستوالعمل دادند عمل كنم.
آقا ميرزا طاهر- بگوييد حقوق خودشان را ميگيرند يا نه؟
سعدالدوله- البته ميگيرند.
آقا ميرزا طاهر- مقصود همين است ديگر بروند براى چه.
رئيس- ديگر اينها خارج از مسئله است از مطلب خارج نشويد.
سعدالدوله- غرض اين بود كه اين راپورتى كه بمن داده بودند در بابت عملجات كه خارجه هستند مجلس خواست در اين باب كيفيت امتياز او را بداند كه بچه ترتيب است حال كه فهميديم ايرانى هستند ولى بايد آن سى نفر را كه خارجه اند هم معلوم كنيد چه كاره هستند.
در باب امتياز شيخ الملك مدتى است مذاكره شده صلاح ميدانيد او را ختم كنيد.
رئيس- بلى چه ضرر دارد.
سعدالدوله- جناب وزير معادن در بابت امتياز شيخ الملك خوبست امتيازنامه آنرا بخوانند.
وزير- صورتش را داده بوديم بمجلس.
سعدالدوله- من اينقدر ميدانم كه در ميانه وزاتخانها دفتر وزارت معادن از همه مرتب تر است بعد امتيازنامه شيخ الملك را قرائت كردند.
وزير معادن- اين صورت امتيازنامه را دولت نوشته است داده است وزارت معادن مجبور نيست كه بگويد صحيح است مجلس رسيدگى بكند هر طورى كه تصويب كردند همان طور در دفتر ضبط ميشود.
سعدالدوله- پس خوبست اينكه صورتها در كميسيون اصلاح بشود بياورند در مجلس.
وزير- بسيار خوب كميسيون بكنند.
سعدالدوله- با جناب رئيس است.
رئيس- يك دفعه در مجلس بخوانند بعد كميسيون بكنند.
آقا ميرزا محمود خوانسارى- بايد صورت او را هم چاپ بكنند بدهند بوكلا تا دقت كنند و مذاكره نمايند.
سعدالدوله- خيلى خوبست اينكار با ايشانست كه بكنند (بعد از اتمام قرائت آن)
صديق حضرت- چند روز قبل امتيازنامه طارم قرائت شد گفتند بايد ببانك ملى تكليف كرد اگر او قبول ميكند فبها والا امتياز آنرا اصلاح كنند و بصاحب امتياز نامه داده شود.
آقا سيد حسين- اين امتيازات ببانك ملى داده شده است.
سعدالدوله- اگر در معدن نفط چيزى غير از آن استكشاف شود چه صورت دارد.
خياط باشى- آن صندوقهايى را كه بردند از قصر شيرين بخارجه آنها چه بوده است؟
سعدالدوله- پس ميدانيد چرا نميگوييد؟
وزير معادن- شما سندى داريد از براى اين مطالب يا اينكه بشما گفته اند يا ميگوييد.
خياط باشى- عرض ميكنم كه اين مطلب را كسانيكه آنجا را ديده اند گفته اند.
صديق السلطنه- آنوقت كه در قصر شيرين چاه ميكنندند بنده مأمور نبودم كتابچى خان بود.
آقا سيد مهدى- اثبات آن هم ممكن است هستند اشخاصى كه اطلاع دارند.
سعدالدوله- اينكه گفتم كميسر دولت باشد براى اين كارهاست هر گاه كميسر بود ديگر اين حرفها زده نميشد.
آقا سيد محمد تقى- كميسر را بعضى نميدانند خوبست فارسى بفرماييد.
سعدالدوله- من زبانم عادت كرده است نميتوانم مدتى فكر كنم براى معنى يك لفظ پانزده سالست غير از اين نميتوانم بگويم عذر ميخواهم بعدها آقايان بدانند كه من چه ميگويم مقصود از كميسر چيست و هم (كميسيون) و (كمپانى) اينها همه فرانسه است.
آقا سيد حسن تقى زاده- عرض ميكنم كه تا چندى قبل اين ترتيب امتياز دادن و گرفتن در ايران معمول و مرسوم نبوده است همه اينها برداشت از خارجه است اين امتياز نامه ها را اغلب همان صاحبان امتياز مينويسند بترتيب آنجا وقتى كه ترجمه بشود زيادات خيلى دارد مثل اينكه آنچه خوب محتاجست از جنگل قطع كند يا فلان و فلان اينها را خوبست اسقاط كنند.
رئيس- البته بعدها بايد بنظرمجلس برسد اصلاح خواهد شد.
سعدالدوله- مقصود خياط باشى از ميانه نرود.
وزير معادن- اگر سند داشته باشند صحيح است.
خياط باشى- سند را هم تحصيل ميكنيم و اثبات مينماييم.
حاجى سيد باقر- من خودم آنجا بوده م كه چند قاطر بار كرده بودند ميبردند هر چه جويا شده ايم كه چه چيز است گفته اند خاكيست كه ميبرند.
پسر كتابچى- آن خاك معدن نفط بوده است كه براى امتحان برده اند.
سعدالدوله- معلوم شد ميگويند خاك همان معدن بود.
حاجى معين التجار- رسم است وقتى كه چند ذرع چاه كندند قدرى از آن خاك را براى امتحان حمل ميكنند ميبرند.
سيدالحكماء- براى امتحان يكبار يك لنگه چقدر بايد ببرند بار بار هم براى امتحان است.
رئيس- شش نفر از براى كميسيون تحقيق اين مطلب معين شدند.
سعدالدوله- بسيار خوب مشغول شوند.
حاجى سيد نصرالله- اين شركت مصنوعى كه اين صاحب امتياز كرده است براى كمپانى كافى بود.
رئيس- چه فرقى منظور پول دادن و اداره كردن است.
سعدالدوله- حالا بايد كافى دانست آنوقتى كه اقدام ميكردند بايست حرف زد كه كسى چيزى نگفت.
آقا ميرزا محسن- از بابت تراموه چيزى خدمت شما نوشته بودند خوبست قرائت شود.
سعدالدوله- صورتى دادند اينجا پيش من نيست.
بعد امتيازنامه بانك ملى را قرائت كردند يا باين فصل كه:
بعد از انقضاى مدت امتياز بانك شاهنشاهى اين امتياز راجع ببانك ملى است.
آقا سيد محمد تقى- امتيازبانك شاهنشاهى معلوم نيست چند سال است.
سعدالدوله- شصت سالست.
 (در فصلى كه بايد مفتش از جانب دولت رسيدگى نمايد.)
سيدالحكما- خوب بود كه مفتش ر سال يكمرتبه دو مرتبه قيد بشود كه رسيدگى كند.
رئيس- آن مطلب در نظامنامه بانك هست.
سعدالدوله- سالى يكمرتبه بيشتر لازم نيست.
آقا سيد محمد تقى- اين تفتيش بعهده دولت است يا با خودشان.
رئيس- دولت است.
آقا سيد محمد تقى- پس چرا قيد نشد.
 (فصلى كه اگر سهام اين شركت بورانت يا تبديل تابعيت برعيت خارجه تعلق يابد در مدت يكسال بايد بصاحبان شركت بفروشند مطرح شد.)
آقا سيد محمد مجتهد- اگر تا يكسال نفروخت چه ميشود.
آقا ميرزا طاهر- ميگويد اگر بورانت يا تبديل تبعيت خارجه باشد در مدت يكسال بايد بداخله بفروشد والا حق شركت ندارد.
حاجى سيد نصرالله- غرض اينست كه اين مطلب بايد واضح باشد شركتش كه باطل ميشود آن وقت پولش بچه نحو است اين مسئله توضيح لازم دارد.
حاجى سيد محمد- اينهم امتيازنامه بود كه خوانده شده است با اينكه صاحب امتياز ملت هستند چقدر دقت و احتياط ميشود.
اقا سيد محمد مجتهد- بعد از بطلان اشتراك پولش چه ميشود.
آقا ميرزا محسن- شركتش باقيست در خاجه اين طور معمول است كه حق شركت دارد ولى حق امتيازندارد.
رئيس- معنيش اينست كه پول اويا بطور امانت است يا منفعت ميگيرد و در بانك هست حق سهام و شركت امتيازى ندارد.
حاجى سيد محمد- آقاى رئيس خوب است امروز اين مسئله را تمام بكنيد.
رئيس- اينجا نميشود بايد در اطاق ديگر باشد.
آقا سيد حسين- بنا بود ديروز در آن سه مطلب بصدر اعظم چيزى بنويسيد.
رئيس- بلى نوشته شده است.
</section>
<section type="session" number="33">
جلسه: 33
مذاكرات دارالشوراى ملى سه شنبه 7 شهر ذيحجه‏
آقا ميرزا ابوالحسن خان- موقع از براى مذاكره شده است خوبست اجازه بفرماييد.
رئيس- هنوز عده وكلا باندازه كفايت نرسيده است.
صديق حضرت- چرا كافيست فعلا سى و شش نفرند.
رئيس- اول صورت مجلس روز گذشته را بخوانند
 (آقا سيد محمد تقى صورت مجلس روز يكشنبه را قرائت كردند). آقا ميرزا ابوالحسن خان- چون جناب آقا پريروز اجرا نظامنامه داخلى را خواسته بودند عرض ميكنم كه نطامنامه داخلى بايد اجرا بشود بعضى دون بعضينميشود تمام فصول آن بايد مجرى بشود.
آقا سيد حسين- تا حال كه نظامنامه نبود و حكام مانع از انتخاب وكلا بودند و نميگذاشتند كه امر انتخاب صورت بگيرد حالا كه نظامنامه اساسى هم صحه شد پسر سپهدار علماى روحانى را از براى انتخاب چوب ميبندد در حالتيكه بامر علما و حجج اسلام و حكم صدارت ميخواستند انتخاب كنند ايشان را گرفته و چوب بست كه يعنى چه چرا شما براى مجلس شوارى ملى وكيل انتخاب ميكنيد متظلمين اهل تنكابن اينجا حاضرند غرض اينست كه او را بخواهند حاضر كنند كه چرا علماى روحانى را چوب زده مقصود عزل او نيست بايد مجازات داد (عريضه كه آقايان طلاب تنكابن در اين باب نوشته بودند باين مضمون قرائت شد كه اميراسعد جناب شريعتمدار آقا شيخ محمد را چوب بسته براى اينكه چرا اقدام در امر انتخاب نموده و ريشش را هم ميگويند بريده است.)
آقا سيد محمد تقى- با اين ترتيب و اغتشاش نميشود زيست كرد بايد كارى كرد كه بمجازات برسد پس چه وقت بايد اجراى احكام و قوانين كرد.
آقا سيد حسين- اول چيزى كه لازم است اين است كه مجلس بتواند احكام خودش را اجرا بدارد در انتخاب خراسان كه آصف الدوله مانع بود و تا حال تعويق افتاد عزيل او را خواستگار شديم و حال اينكه او علما را بچوب نبسته بود اينكه اين كار را كرده گذشته از عزل حتما بايد مجازات شود.
آقا سيد حسن تقى زاده- اينگونه اخبار در هر صدى نود آن دروغ است نبايد قبول كرد مردم بسيار حرف ميزنندسند لازم است بعلم اليقين بايد اطلاع پيدا كرد شايد براى اين بود كه چون انجمن ملى خواستند تشكيل بدهند و هرزگى وشرارت نمايند حاكم جلوگيرى كرده والا حكام ما منزه و مبراء از اين حركات هستند كه ظلم و تعدى نمايند اين جوابهائيست كه وزيرداخله بما داده است ديگر در مقابل اين جوابها شما چه ميگوييد هى بگوييد كه آصف الدوله فلان كرده است بايد بمجازات برسد يا فلانجا كم چنين كرده است بايد عزلش را خواست آنوقت هم برداريد بنويسيد بصدارت جوابهم نرسد آخر اينهايى كه نوشته شد چه شد؟ بايد اين حكام را بميدان توپخانه حاضر كرد وايشانرا بدر زد تا بدانند معنى مجازات را حالا همه صدا بصداى هم بدهيد و بگوييد كه خدا وجود اين حكام را بردارد در اين مدت هزار مطلب نوشته شد جواب آنها را چه شد يا جواب نميدهند يا ميدهند در اينجا خوانده نميشود.
آقا سيد محمد تقى- چرا بعضى را كه جواب داده اند.
آقا سيد حسين تقى زاده- چيزى كه در اينجا شنيده نشد.
آقاسيد حسين- بايد او را آورد ودرهمان ميدان توپخانه مجازات كرد.
حاجى سيد اسمعيل- مجازاتش اينست كه همان طور اور را بايد در همانجا كه اين شخص را چوب بسته بچوب بست و قصاص كرد.
حاجى سيد نصرالله- اين مطلب كاشف از اين است كه دولت هيچ همراه با ملت نيست و همان نحو استبداد و خردسرى كه در وزرا و حكام بود هست فقط ذات اقدس همايونى ملت خواه رعيت پرور است اما آلات اجرائيه كه وزرا هستند بهچ نحو حاضر در همراهى نيستند مثلا پريروز وزير ماليه در اينجا بيك حسن بيان خودش را از مسئوليت خارج ميكند اين طفره است اين اصلاح بودجه ماليه نيست چرا او نبايد همراهى و راهنمايى كند تا كار پيشرفت داشته باشد و همچنين وزير علوم مى آيد در اينجا و مى نشيند و هيچ نميگويد چرا نميگويد كه اشخاص لايق و قابل كيانند چرا در معارف سعى نميكند چرا نميگويد كه تا حال اين ترتيبات ترجيح بلامرجع يا ترجيح مرجوع بر راجع بوده است ابدا اين وزرا هيچ حاضر نيستند و نميخواهند اصلاح مملكت را. گفتند در اينجا از چند نفر انجمن عدليه تشكيل بشود اين انجمن آخر كتاب ميخواهد مترجم ميخواهد اجزاء ميخواهد وقتى كه دولت همراه نباشد چه حاصل دارد.
حاجى سيد اسمعيل- بايد خواست تا همراهى كنند اين چه مجلسى است فايده اش چيست؟
آقا سيد هاشم- اين وزرا هيچ دوست نميدارند اين مجلس را همينها بودند كه اين همه كارها و خرابيها را كه در مملكت هست كردند همينها اهل اين مملكت را كشتند و بعضى را بيرون كردند و جمعى را در كربلا هدف گلوله كردند همينها اموال و عرض و ناموس مردم را بباد دادند شما براى چه اينجا نشسته ايد چه مجلس است اين چه كار است بايد اخلال خائنين را رفع كرد و قانون را اجرا داشت.
آقا سيد محمد مجتهد- تجار اروميه گفتند كه هزار نفر آنجا كشته اند اين مجلس بهانه شده كه هزار قسم فتنه وفساد وشرارت و غارت ميكنند و هر گاه ميگويند كه چرا جلوگيرى نميكنيد جواب ميدهند كه اينهمه را مجلس باعث است.
حاج سيد نصرالله- همه كارها را عمداً خراب كردند و ميخواهند تقصير را بمجلس وارد كنند.
آقا سيد محمد مجتهد- من بصدراعظم نوشتم كه چرا پسر سپهدار آخوند ملامحمد را چوب بسته جواب نوشت كه هرزه بوده تنبيه كرده است.
حاجى سيد نصرالله- من ميگويم كه مجلس اگر ميخواهد كه مجلس باشد يكدفعه تكليف مجلس را معين نمايند كه چه بايد بكند.
آقا سيد حسين- شما بايد از پادشاه بخواهيد كه به قوه اجراييه تكليف مجلس را معين نمايند و احكام مجلس را اجرا بدارند.
حاجى سيد نصرالله- اطارف شاه كسانى هستند كه راضى به پيشرفت مجلس نيستند و نميخواهند كه قانونى باشد والا اگر بخواهند كه كارها را اصلاح كنند مثلا توپخانه را خوب بود بيك شخص قابل تر ميدادند يا كارهاى ديگر را باشخاص قابل رجوع كنند اگرچه اينها كار مجلس نيست ولى بايد گفت كه باز مثل سابق كارها اسمى نباشد بر حسب استحقاق و لياقت باشد.
حاجى محمد اسمعيل آقا- البته كارهاى ادارات اختيار آن با شاهست بهر كس ميخواهد ميدهد ولى مجلس كى مانع از كارهاى حكومت بوده است وجلوگيرى كرده است كه آنها نتوانند امنيت بمردم بدهند اينها همه بهانه است و عمداً جلو مردم را رها كرده اند كه هرج ومرج بشود بگويند اين خرابيها از مجلس است والا مگر نميتوانند كه راهها را امن نمايند و نگذارند مردم شرارت و فساد كنند.
حاجى سيد نصرالله- يكى ازكارهايى كه تازه شده است اينست كه در سر آب سردار يك طفل غير بالغ را يكنفر با او فعل شنيع كرده و نزديك بهلاكت است چرا اين مطلب را رسيدگى نميكنند.
حاجى سيد باقر- اينها كه ميگويند چه فايده دارد وقتيكه جواب بدهند باينكه آخوندزاده بود شما ديگر چه ميتوانيد بكنيد منتها چند كاغذ پاره بنويسيد يا چند نفر آخوند پابرهنه بروند عارض بشوند اينها كه مقابلى با صد هزار تومان سپهدار نميكند حاصلش چيست.
آقا سيد مهدى- مردم همه بشما نگاه ميكنند شما بايد جدا آنچه تكليف است از دولت بخواهيد ومسامحه نكنيد ديگر جاى مسامحه نيست.
حاجى سيد نصرالله- آخر مجس چه كند مجلس كه قوه اجرائيه ندارد بايد دولت اجرا كند.
آقا سيد حسن تقى زاده- اگر بخواهيم بگوييم كه كار از پيش برود همانست كه آقا گفت بايد جدا خواست ولى آنوقت ميگويند شما جسارت ميكنيد و شدت داريد بايدكار از روى قاعده باشد.
حاجى سيد نصرالله- ماكه نميخواهيم كارى برخلاف قاعده بكنيم چه جسارت دارد البته بايد خواست تا اصلاح شود نشستن وحرف زدن در اينجا چه فايده بحال ملت دارد تاكنون آيا يكپول كار صورت گرفته؟
آقا سيد هاشم- ما كه غرضى نداريم همه ميخواهيم كارى از پيش رفته باشد والله بالله چيزى نمانده است كه مملكت بالكليه از دست برود عرض و ناموس ما بدست خارجه بيفتد ديگر از اين ملت چيزى باقى نيست و بايد اين دعا را بخوانيم اللهم افتح لنا ينصر تعزبها الاسلام و اهله و تذل بها التفاق و اهله بدانيد كه ما از يهود و نصارى بدتر خواهيم شد و بدست دشمنان ذليل تر خواهيم گرديد اين وزرا و خائنين هيچوقتبا ما همراهى نداشته اند و ندارند شما از ايشان هيچوقت انتظار نداشته باشيد كارى بكنند كه حاصل داشته باشد.
آقا سيد مهدى- وزراء آنچه دارند بواسطه دستخط شده است شما هم كه همان دستخط را بهتر و محكم تر داريد بخواهيد كه امر همايونى شود با وزرا بنشينيد اگر همراهى دارند با مجلس بگويند حاضر باشند و اگر نه ملت بعدها تكليف خودشانرا با ايشان بدانند كه چيست.
آقا سيد هاشم- چرا از براى بانك ملى هر روزى يكبازى در ميآورند چرا مسامحه ميكنند و امتياز نامه او را تمام نميكنند نميدهند هر روز يكچيزى كم و زيادميكنند چرا نميگذارند كه اين بانك زودتر تشكيل شود اگر اينها همراه هستند اينهمه مال دولت و ملت را كه خورده اند چرا همراهى ندارند و پول نميدهند.
معمار باشى- اينها سالهاى سالست كه ميان ملت و دولت جدائى انداخته و اين دو را از هم سوا كردند ميان سر و بدن جدائى انداختند آنچه توانستند كردند اين همه ظلمها و خرابيها را اينها كردند مملكت را بباد دادند هيچ يك از پادشاهان قاجاريه بما ظلم نكردند هر چه كردند همين اينها كردند تمام اين وزرا خائن هستند ملت حاضرند كه خيانت اينها را ثابت كنند ولى بحمدالله اينها نميتوانند از ما خيانت ثابت كنند اين پنجاه كرورى كه دولت مقروض است براى چيست؟ تمام را اين وزارء خورده اند وزير ماليه ميگويند كه سالى پنج كرور از جمع كسر داريم بقول او اگر چنين است پس بايد در اينمدت دويست و پنجاه كرور دولت مقروض باشد نه پنجاه كرور تمام اينها دزد و خيانت كار و مفسد و وطن فروش هستند ملت را بعوض صد دينار دخل ميفروشند اين سلطان جوان، جوان بخت ما را دور كردند و با او خيانت ميكنند من از شخص موثق شنيدم كه اين پادشاه رؤف عطوف هميشه مشغول بخواندن عرايض و مكتوبات و نوشتن رقيمجات هستند مگر در موقع غذا و چاى خوردن تمام اوقاتش مصروف بكار و زحمت است ولى اين خائنين متقلبين كه مثل نگين انگشتر دور او را گرفتند و ذهن مبارك او را مشوق ميكنند نميگذارند كه كارى از پيش برود اينها سالها است كه بالدرم و اشتلم اين مردمرا چاپيدند و خوردند ابداً نخواهند راضى شد كه جلوگيرى از ايشان بشود اگر ميتوانيد كه بشاه عرض كنيد و تكليف خود را معين نماييد والا اين ملت ديگر بعدها حاضر نيستند كه ايشان بخواهند بدلخواه خودشان با اينها رفتار كنند ديگر از اين مردم جز يكجان چيز ديگر باقى نيست و اين حرفها در اينجا فايده ندارد بايد تكليف معلوم شود چرا اينها با بانك ملى همراهى كند كه جلوى دخل و دزدى اينها گرفته شود هيچوقت نخواهند كرد.
آقاى مشهدى باقر- براى چه مردم با بانك همراهى كنند و پول بدهند ميگويند ما پول بدهيم كه ديگران بخورند و حاصلى براى ملت نداشته باشد چرا بدهيم بنده مثلا چند نفر اصناف بيچاره را حاضر كنم براى دادن يك مبلغ پولى كه بخون دل او را فراهم آورده يا فرض كرده بدهد ببانك آنوقت فلان وزير يا فلان سردار اين پول را بخورد چرا هيچكس راضى نميشود باين ترتيب.
آقا سيد هاشم- ما اهل آذربايجان از جان و مال و عرض و ناموس حاضريم كه نگذاريم اين وزرا و خائنين، ديگر ما را بچاپند و خون رعيت بيچاره را بخورند ما همه قسم با دولت همراهى داريم كه پول بدهيم و اسلحه و جان بدهيم براى پيشرفت مقاصد مملكتى و اين اغتشاش سرحد اروميه از اجامر و اوباش است اينها ميتوانند كه رفع اين حركات را بكنند ولى نميكند و نميخواهند بكنند اينها بودند كه فيروزه را بدو شيشه كنياك فروختند پروس همينها بودند كه مملكت ايران را در عوض دو پول بدشمنان دادند ما اينها را بخوبى ميشناسيم اينها نميخواهند كه مملكت آباد شود اينها ميخواهند همينطور مملكت را بفروشند و نميگذارند كه كار مجلس پيش برود دل ايشان والله بحال مملكت و ملت نسوخته است فقط دل پادشاه ميسوزد اما اينها شب و روز چنان امر را در نظر پادشاه جلوه ميدهند و تعلب ميكنند و خود را دوستدار شاه و مملكت بقلم ميدهند كه بر شخص پادشاه هم امر اشتباه ميشود بايد بپادشاه عرض كرد كه اين خائنين را از خود دور كن و قدرى بگذارند كه عرايض ما بلاواسطه برسد و بتوانند بحضور همايونى بى واسطه عرض كنند.
حاجى سيد باقر- خوبست اينجا يك تلفون كار بگذارند كه در اين موقع با شاه بلاواسطه عرض شود.
آقا ميرزا طاهر- حال ميگوييد چه بايد كرد و تكليف چيست؟
آقا سيد محمد تقى- عقيده من اينست كه از مجلس عريضه بشود بحضور همايونى و از طرف حجج اسلام هم عليحده نوشته بشود كه وزراء با مجلس هيچ همراهى ندارند و نميگذارند كارى از پيش برود تكليف چيست و چه بايد كرد لابد جوابى ميدهند تكليف معلوم ميشود.
حاجى سيد نصرالله- آخر پريروز سه نفر وزير محترم در اينجا حاضر شده بودند هيچ از وجود ايشان فايده عايد اين مجلس نشد و آخر راهى كه با وسيله اصلاح امور و خير مردم و پيشرفت مقاصد باشد ارائه نكردند و همراهى ننمودند فقط وزير ماليه آنهم بيك حسن بيان خود را از مسئوليت يك امر شخصى خواست خارج بكند اين معنى همراهى و اصلاح نيست.
آقا سيد حسين- اگر ده سال بنشينيم و شكايت از ايشان نمائيم تمام نخواهد شد بايد بشاه عرض كرد تكليف ملت معلوم شود.
حاجى سيد نصرالله- آنها خواهند به نداى بلند گفت كه ما هم مسئول نيستيم.
آقا سيد حسين- ما هم بنداى بلند خواهيم گفت كه تا جان در بدن داريم دردفع خائنين دولت و ملت حاضريم ديگر اين ملت آن ملت نيستند.
آقا شيخ حسين- شاه آن نطقى كه فرمودند معلوم است كه كمال مساعدت و همراهى را با مجلس دارند خودش حكيم است بهتر از همه ميداند بايد حضوراً عرض كرد البته رسيدگى ميفرمايد.
آقا سيد محمد تقى- از مجلس بايد نوشته شود و از طرف علماء هم باالخصوص بنويسند كه بايد وزرا را همراه كرد.
آقا سيد محمد مجتهد- اين مجلس بيفايده است مجلس نيست اين وكلائى كه حاضر ميشوند ميترسند آنچه ميدانند نميگويند.
آقا سيد محمد تقى- چرا ميترسند هيچ نميترسند آنهايى كه ميترسند حاضر نشوند دليلى ندارد كه بترسند (جمعى گفتند كه آقا درست ميفرمايند ميترسند).
آقا سيد محمد مجتهد- اگر آنها اين مجلس را نخواهند بر ما است كه بگوييم كه سلطنت با مجلس توأم است و اين پادشاه پادشاه مجلس است اين قانونى است كه پدر اين پادشاه بما داد و خودش هم امضاء كرد اگر اين مجلس نباشد بشما بگويم كه اتحاد روس و انگليس چندى نميگذرد كه ايران را پامال و تقسيم ميكنند و هر يك يكقسمتى را تصرف ميكنند حال اين ملت تكليف خود را بداند تمام اين تقصيرات از اطرافيها است خود شخص پادشاه همراهست ولى نميگذارند.
سعدالدوله- تكليف چيست چه ميفرماييد؟
آقا سيد محمد مجتهد- بايد بشاه نوشت كه از وقتيكه اين مجلس منعقد شده حكام ظلم و تعدى خود را زيادتر كرده اند و راهها همه جا ناامن است و ابداً اينها در صدد اجراء وظيفه حكومتى خود نيستند اگر بايد مجلس باشد بايد بلوازمات آن عمل كرد و اگر نميخواهيد آنهم معلوم باشد.
سعدالدوله- من اين مطلب را كراراً گفتم باز هم حالا ميگويم كه اين مجلس، مجلس نيست و كارى از او پيش نخواهد رفت.
آقا سيد محمد مجتهد- دولت بما مجلس داده است و ما داراى سلطنت مشروطه هستيم بايد بلوازم مشروطه گى عمل شود اين معنى مجلس و مشروطه گى نيست.
حاجى محمد تقى- مطلب همين است كه فرموديد بايد بلوازم مشروطه گى عمل شود.
آقا سيد حسين- بايد نوشته شود كه بلوازم مشروطه گى عمل شود و خائن را بجزاى عمل برسانند.
آقا شيخ حسين- عرض كردم كه خود شخص همايونى همراهيت بايد حضوراً اين مطلب را خواست.
آقا سيد محمد مجتهد- اين وزرا حاضرند كه خون خودشان را بر سر اين كار بگذارند و نگذارند مجلس پيش برود.
سعدالدوله- هر موقعى يك مطلب را جلب ميكند اين موقعيكه گفته ايد وزرا حاضر نيستند ميگويم كه من بصدراعظم ها گفتم كه شما خانه خودتان را چطور منظم ميكنيد اگر خيانتى از اين اجزا ديده ايد غير از اينست كه ناظر را بجاى آب دار و قهوه چى را بجاى پيشخدمت و فلان را بجاى فلان تغيير و تبديل ميدهيد و در خانه دولتى هم كه كمتر از خانه شخصى نيست همين كار را هم در آنجا ميكنيد كه اين مسند را تبديل بمسند ديگر ميكنيد و آن ديگرى را بجاى ديگر مينشانيد اين معنى اصلاح نيست اين همانست كه آن مسند را خراب كرده بود اين را هم خراب خواهد كرد معنى اصلاح تغيير كابينه دولتى است كه وزراء با علم و درست كار و صحيح باشند وزير همه چيز ميخواهد جز پول و هنوز ما معنى دولت را نميدانيم دولت را تصور ميكنيم بوجود مقدس شاه معنى دولت اين نيست دولت معنى اش هيئت وزراء است كه آن را كابينه دولت ميگويند كه با رئيس خودشان صدر اعظم هم رأى و متفقاً كار كنند و اين هيئت در دولت ما مركب از هشت نفر بيشتر نيست كه تمام آنها متحداً بايد مسئول باشند در نظامنامه اساسى در آن فصل نوشته شده است اينكه هر گاه يكى از وزراء بتقلب دستخطى صادر كرد بايد عزل او را از پيشگاه همايونى خواست حال شما ببينيد اين وزراء ما را كه هر يك براى خود اداره دارند و هيچ با هم اتحاد و اتفاق ندارند هر يك جلب نفع شخصى خود را ميخواهند بايد اين مطالب را بشاه حضوراً عرض كرد يا مجلس عريضه عرض نمايد كه هيئت وزراء كه آنرا كابينه ميگويند بايد متحداً خودشان را مسئول مجلس بدانند و تا اينطور نباشد هيچ فايده نميتوان اصل كرد والله اينها شاه را هم گول ميزنند والله بالله اينها متقلبند رأى شاه را منقلب ميكنند و خودشان را مسئول نميدانند نه مسئول مجلس ميدانند و نه مسئول شاه مسئول نفع خودشان ميدانئند جناب وزير ماليه ميآيند در مجلس براى اصلاح ماليه جميع و خرج ماليات را شرح و بسط ميدهند ولى معنى ماليات نگفتند چيست معنى ماليات اينست كه اين رعايا كه اين ماليات راميدهند براى حفظ اموال و عرض و ناموس است و براى حفظ حدود و ثغور و حقوق است و براى امنيت و آسايش است كدام يك از اينها در مملكت ما هست بلى وزير ماليه شخص عاقل و عالم و كاردانى است تحصيل كرده ديپلماتست از ساير وزراء عالم تر است ولى بايد كارها را اصلاح كرد و همراهى نمود نه اينكه خود را از مسئوليت امرى خارج كرد حال اگر صلاح ميدانيد همين طور به شاه عريضه بنويسيد كه فردا هيئت وزراء بيايند در مجلس انجمن مخصوصى تشكيل ميكنيم ببينيم چه ميگويند خودشان را مسئول ميدانند يا نميدانند من نميخواهم بعدها وزير بشودم يا مصدر كارى بشوم ميگويم كه اين مجلس خيلى شأن دارد خيلى محترم است شماها كه ميآييد در اينجا قدر خودتان را ميدانيد بعدها قدر خودتانرا بدانيد كه خيلى مقام بزرگ داريد من از همه كارها گذشتم و فخر ميكنم حالا كه روزها ميآيم در اينجا و با اين اصناف مى نشينم مگر آنها چطورند؟ آنها غير از اين مردمان هستند؟ اگر بيايند در اينجا نفس شان ايشانست چرا نميدانيد چرا نميگوييد اگر چيزى ميدانيد چرا ساكت نشسته ايد؟ مطالب كه پوشيده نيست همه كس ميداند اينكه من چندى پيش گفته بودم كه دست غيبى در كار است مگر نشنيده ايد يا نفهميده ايد كه مقصودم چه بوده است آن دست غيبى پول است؟ رشوه است كه ميدهند و نميگذارند كار پيشرفت كند؟ اين اول سلطنت است كه پول و رشوه ميدهند كه نگذارند اين اساس پيش برود من ميگويم كه نصرالسلطنه نوكر دولت است نميخواهم اظهار دوستى با او بكنم شما همه مسبوقيد كه او در زمان وليعهدى اين شاه با من چگونه رفتار نموده است ولى ميگويم اگر او مقصر بود يا خائن است چرا باو حكومت داده ايد و اگر مقصر نبوده است چرا او را عزل كرده ايد اگر چه اينها تكليف شخص مجلس نيست كه بگويد ولى مجلس ميخواهد بداند كه تقصير اين شخص چه بوده است تا بعدها تكليفش معلوم باشد اين روزنامه مجلس من ميدانم كه مدير آن چه قدر زحمت ميكشد و چقدر پول خرج ميكند براى اين بى ترتيبى نطقها جايى كه ميخواهد مطلبى‏
را بنويسد باسم آن اشخاصى كه عنوانى دارند باشاره ميگذرد و تمام نميكند اين براى اينست كه آزاد نيست و نميتواند بنويسد من امروز نميخواستم بيايم زيرا كه اين آمدن و رفتن فايده اى ندارد براى همين آمدم كه بعضى از مطالب را بگويم كه مجلس تكليف خودش را معين كند حالا همينطور كه عرض شد مجلس بنويسد بحضور هميونى كه هئيت وزراء بيايند در اينجا ببينيم كه آنها مسئول اين مجلس هستند يا نيستند و بعدها با مجلس چگونه رفتار ميكنند.
آقا سيد حسن تقى زاده- اين را هم بايد نوشت كه پسر سپهدار را بخواهند بياورند بمجازات برسانند.
سعدالدوله- بايد بطور كلى نوشت اينها فروعاتست و اين هم كاغذيست كه يكى از اجزاء پستخانه بمن نوشته است ببينيد چيست من نميتوانم هر روز اينجا يك مطلبى بگويم واز پيش نرود. (جمعى گفتند كه دو عريضه نوشته شود يكى در خصوص آمدن وزرا و يكى هم در خصوص پسر سپهدار كه بمجازات برسد)
آقا سيد محمد- بايد درست نوشت و خواست كه بيايد.
سعدالدوله- حالا همه رأى ميدهيد كه بنويسند؟
 (همه گفتند بلى بايد نوشت)
سعدالدوله- پس خوبست همان عريضه را دو قسمت كنيد يكى در كليه آمدن وزراء و ديگر راجع به امر تنكابن و اينمطلب را در همان ذيل عريضه اشاره نماييد.
 (در اين موقع متظلمين اهل تنكابن از آقايان بهيجان آمدند واظهار تظلم و تشكى نمودند).
آقا ميرزا محسن- اين بيچاره رفلته بوده است كه از طرف شرع وعرف اجراى حكم نمايد وانتخاب كند اينگونه ظلم بر او نمودند خوبست كه از طرف آفايان هم چيزى در اين باب نوشته شود.
آقا سيد عبدالله مجتهد- از قرار معروف پسر سپهدار يكنفر را بضرب چوب كشته است.
 (پرسيدند كه كى بوده است).
آقا سيد عبدالله- از قرارى كه ميگويند پسر سپهدار نوكرى داشت سيد مواجب و طلبى داشت از پسر سپهدار مطالبه كرده است او را بحش داد و بيرونش كرد رفت بپدرش عارض شد بعد كه ديد رفته از دست او عارض شده او را گرفته چوب زد و بعد از جوب زدن مسمومش كرد سيد مرده است.
آقا سيد هاشم- نميدانم از دست دردان خارجه بناليم يا باز اين مفسدين و خائنين داخله.
آقا سيد عبدالله مجتهد- آن پسر ديگرش كه در تنكابن آخوند ملا محمد كه ميخواست بانتخاب اقدام كند او را گرفت چوب زد از حضرات متظلمين سؤال كنيد.
 (از متظلمين سؤال كردند آقا ميرعماد تفصيل را بيان داشت كه هفت مكتوب از طرف آقايان و يكى از طرف صدارت كه همه براى امر انتخاب بوده است فرستاده شده است براى جناب آقا شيخ محمد او هم اين ها راگرفته رفت نزد امير اسعد كه اين نظامنامه و اينها هم حكم حجج اسلام و صدارت براى انتخاب امير اسعد گفت اين حرفها چيست اين محال ثلاثه تنكابن حكومت مستقله است و اين شخص را گرفته و چوب زد و خواست ريشش را ببرد بعضى گفته اند كه بريده و در اين مواقع چون تلگراف خانه هم با ايشانست نميگذارند كه تلگراف كنند دو سه نفر فراراً خواسته اند بيايند سپرده است كه آنها را هم از هر كجا باشد بگيرند.
استبداد عين الدوله از سر مسلمانان كوتاه شده چند نفر ديگر هم باقيند ريشه آنها كه كندده شود مسلمانان راحت ميشوند.
سعدالدوله- اشتباه كرده ايد اگر تمام اينها برداشته شوند باز ريشه استبداد باقيست.
آقا سيد مهدى- عقيده من اين است كه مجلس در اين باب انجمن تحقيقى تشكيل كند كه رسيدگى نمايد.
سعدالدوله- شما چطور ميتوانيد ثابت كنيد كه پسر سپهدار اين كار را كرده است گفتند كه بآقاى حجه الاسلام نوشته اند.
آقا سيد محمد مجتهد- من بصدر اعظم نوشتم در جواب من نوشت كه اين آخوند ملامحمد آدم ول هرزه بوده است هرزگى كرده است چوبش زده اند.
 (باز در اين موقع آقا ميرزا عماد اظهار داشت كه هيچ اثباتى بهتر از اين نيست كه مرا بفرستيد در تنكابن اگر من زنده برگشتم تمام مطالب و تظلمات ما دروغ است والا اگر مرا كشتند بدانيد كه تمام مطالب ما راست است).
آقا سيد حسين- عريضه كه در باب سيد محمد همدانى مقتول كه اقتدارالسلطنه او را بضرب چوب و كتك مسموماً كشته است برادرش عرض كرده بخوانند.
بعد عريضه را خواندند كه مشتمل بود بر تفصيل قتل سيد بجهت مطالبه كردن مواجب و حقوق خود و عارض شدن بپدرش و بيرون كردن او بعد بردن او در سر طويله و شب نعش او را بيرون انداختن و خبر دادن ببرادرش و از آنجا بمريضخانه بردن و دو روز در آنجا بودند بعد آوردن بمنزل و مردنش كه بدن او كبود و مجروح بوده است.
سعدالدوله- حكايت چوب زدن در اين عريضه نيست.
آقا سيد محمد تقى- نوشته است كه كبود و مجروح بود بعد از برادر سيد كه در آنجا حاضر بود سؤال كردند او هم همينطور شرح داد.
سعدالدوله- بايد از مريضخانه سؤال كرد از آن طبيبى كه او را معالجه ميكرده از اينكه او مسموم بوده است يا مرض ديگر داشت اگر گفته اند مسموم بود آنوقت بايد از آن اشخاصى كه در سر طويله شب با او بودند تفصيل را خواست و استنطاق كامل كرد بعد مكتوبى كه ملامحمد كاظم خراسانى نوشته بود قرائت شد.
بسم الله الرحمن الرحيم.
بعرض ميرساند بشارت اتفاق امر مجلس محترم شورايملى كه بر سبيل اجمال تلگراف آن حجج اسلام دامت بركاتهم متضمن بود و در طى مكاتيب واصله تفصيل حسن ترتيبات را ديگران اخبار نموه اند از اعظم بشارات و البته اين توجه نفوس و اتفاق ملى بمنشأ ديگر مستند و از مدد غيبى كاشف و اميد است كه انشاء الله تعالى عنقريب نتايج مأموله با حسن و جه مترتب و ناممان در عداد ساير ملل و دول قويه عالم بشمار آمده و اين معنى از اثر سعادت اين عهد همايون و حسن نيت اين شاهنشاه دين پرور ادام الله تعالى سلطانه در اعصار لاحقه يادگار بماند. و يقين است كه فصول نظامنامه قانون اسلامى را بحسن مراقبت آن آقايان عظام طورى مرتب و تصحيح فرموده اند كه در مواد راجعه بمحاكمات و سياسات با موازين شرعيه منطبق و بتوارد انظار و مرور دهور و اعصار مورد شبهه و اشكال نباشد انشاء الله و چون در اين موقع مبادرت بتشكر از اين نعمت و تبريك اين موهبت مناسب بود لهذا بعنوان خود مجلس محترم ملى شرحى معروض و ضمناً هم مهام لازمه را كه اهم همه ترتيبات صحيحه در تخلص از ذلت قرض دولت ابد آيت است مذاكره نموده از لحاظ عالى خواهد گذشت انشاء الله بذل مراقبت كامله خواهند فرمود.
در خصوص واقعه فجيعه كربلاى معلى كه البته شرح آن تاكنون بعرض رسيده و خاطر آقايان مسبوق است كه منشاء التجاى كسبه بيچاره آن بلده مقدسه بانگليس سخت گيرى حكومت بر خصوص آنهادون اتباع ساير دول در مطالبه شهريه كه در سال غارتى كربلا براى تدارك مصارف سوق عسكريان بلده مقدسه احداث نموده واز روى نقشه طهران و تبريز آن بيچاره ها خو را در اين ورطه واقع ساختند و چون مقصودشان حمايت و رفع اجحافات بود قبول نشد متصرف كربلا هم كه رشيد پاشا مفتى زاده زهاوى بغدادى است باقتضاى شدت مخالفت پلتيكى اين موقع را مغتنم شمرده و در هشتم شهر صيام با جماعت ضبطيه و عسكر و غيهم بر آنها هجوم و راه فرار بر ايشان مسدود و همه را هدف گلوله نموده و آخر كار رئيس عسكريه ترحم كرده راه فرارى براى ايشان باز نموده بوده جمع كثيرى از آنها مقتول و جمعى مجروح و بعد از فراغ از قتل نفوس بنهب اموال و حتى سلب اجساد مقتولين پرداختند.
و با آنكه مدتى گذشته و چگونگى را تلگرافاً خدمت صدارت عظمى دامت شوكته معروض داشته معهذا تاكنون از تدارك اين واقعه و مجازات مرتكبين اثرى ظاهر نشده و اميد است كه منتقم حقيقى كيفر بدهد بلى امريكه موجب مزيد بزرگى اين مصيبت است جرئت و جسارت حكومت بر اين عمل شنيع بعد از گرفتن سند رسمى از مأمور انگليس بعدم ارتباط اين جماعت باو محض استضعاف دولت بوده معهذا وهن و اين معنى مزيد اصل مصيبت و بيشتر موجب احتراق قلوب است على كل حال رجاه واثق هست بمدد غيبى و الطاف لاريبى تدارك اين مصائب وارده بشود لاحول و لا قوه الا بالله العظيم والسلام عليكم ورحمه الله و بركاته.
الا حقر محمد كاظم الخراسانى عفى عنه.
</section>
<section type="session" number="34">
جلسه: 34
مذاكرات دارالشوراى ملى پنجشنبه نهم ذى حجه الحرام.
ابتداء انعقاد مجلس صورت مذاكرات روز سه شنبه قرائت شد پس از آن شرحى كه سپهدار در خصوص واقعه (تنكابن) نوشته بودند قرائت شد.
شرح اين واقعه اين است كه جماعتى از اين علما و طلاب و ساير اهالى تنكابن اجماع نموده در مجلس و باولياء ملت و دولت متظلم شده اند كه امير اسعد پسر سپهدار شيخ محمد نامى از علماء تنكابن را به جريمه اينكه بموجب احكام صدارت عظمى و علماء اعلام در خصوص انتخاب وكلاى آنجا اقدامات كرده را از حكومت اقدام وجد در اينخصوص را درخواست نموده چوب زده و توهين نموده و جمعى ديگر از محترمين آنجا را نيز چوب زده و بعضى را ريش بريده و توهين كرده است.
لهذا محض اين اقدام شنيع و ساير تعديات و اجحافاتيكه در مدت حكومت اين خانواده در تنكابن بر اهالى آنجا وارد آمده مجازات و عزل امير اسعد و قطع بدرياست اين خانواده و حقاق حقوق اهالى آنجا را خواستار شده اند.
مضمون جواب سپهدار اين بود كه شما از آقا ميرعماد كه رئيس متظلمين است سوال كنيد كه چرا پارسال پدر و برادرت سر آقا شيخ محمد ريخته و او را كتك و صدمه زدند و من در رفع آن غائله جلوگيرى و اقدامات كردم.
درخصوص احضار و تحقيق در اينباب هر چه مجلس تصويب كند اطاعت ميشود تلگرافى هم دراين خصوص اميرسعد بسپهدار مخابره كرده و لفاً فرستاده شده بود مضمون آن اين بود كه آقا شيخ محمد بعضى هرزگيها كرده و ريش و سبيل تراشيده ودر مقام اين بود كه دو سه نفر ارمنى را اخراج ند منهم حسب التكليف جلوگيرى نموده و مانع شدم و اينكه شكايت كرده كه آقا شيخ محمد را براى اقدام در امر انتخاب چوب زده و ريش تراشيده ام تماماً دورغ و بى اصل است.
آقا سيد حسين- عريضه كه در اينخصوص بصدارت نوشتته بودكه آخوند ملامحمد شخص نكره ايست و به مجازات شرارت و هرزگى كه كرده بود چوب خورده مكذب اين تلگراف است اين تلگراف بعد از آن عريضه بى جا و كذب و انكار بعد از اقرار است خود اين شخص اولا اقرار بوقوع اين امر كرده و حالا انكار ميكند اينها جواب نميشود.
صديق حضرت- اين تلگراف از پسر سپهدار است كه طرف دعوى است و مناط اعتبار نيست.
آقا ميرزا طاهر- اگر اين آخوند ملامحمد آدم نكره و آخوند هرزه است سپهدار نوشته بدهد كه نوشته و قبالجات املاكى كه تاكنون بخط و مهر اين شخص خريده باطل باشد.
آقا سيد حسين- بر فرض آقا ميرعماد دشمنى داشته و در طائفگى نزاعى شده چه ربطى دارد و اين چه جوابى استكه در اينموقع ميدهد.
رئيس- يك نكته است كه بايد هميشه ملاحظه شود و آن اينست كه در هر امرى اولا بايد تحقيقات اوليه بعمل بيايد بعد رسيدگى بشود حالا ما نميخواهيم بگوييم شرحى كه سپهدار نوشته صحيح است ولى چنانچه ديروز درخصوص تشكى سيديكه تظلم ميكرد كه برادرم را پسر سپهداركشته سه نفر را معين نموده و تحقيق اين امر را بعهده آنها محول كرديم و تمام روز گذشته را مشغول تحقيق و كشف اين مطلب بودند در اينخصوص هم بايد كاملا تحقيقات بشود كليه بايد در هر امرى بطور تحقيق رسيدگى كرد اظهارات طرف را نميتوان سند قرار داد.
حاج محمد اسمعيل آقا- بعدها بايد در كليه امور در كمال صحت و دقت رسيدگى كرد و نبايدهيچ ملاحظه از هيچ طرف بشود معنى رسيدگى اينست كه ملاحظه در بين نباشد.
آقا سيد حسين- هيچ تحقيق بهتر از اقرار طرف نيست كه خودش نوشته ملا محمد نكرده بود بجهت شرارتى كه كرده بود چوب خورد.
حاج محمد اسمعيل آقا- شايد خواسته ارامنه را بيرون كند وافساد نمايد و اسباب تحريك شده و فتنه برپا كند واز او جلوگيرى شده است. در اينگونه امور نبايد بدون تحقيق اقدام نمود و طرف هم اقرارى نكرده.
آقاسيد حسين- در اين خصوص به حجه الاسلام شرحى نوشته اند ايشان هم بصدارت عظمى داده اند از طرف صدارت هم جوابى رسيده كه ميگويند آقا شيخ محمد آدم هرزه بود و تنبيه شد.
حسنعلى خان- اين تلگراف كه از خود او است سند تبرئه او نميشود البته او منكر است و قول منكر سند نيست.
آقا ميرهاشم- كار نداريم باينكه آقا شيخ محمد نكره يا غير نكره است هر چه هست مسلمان برادر دينى ما كه هست البته بايد تحقيق و رسيدگى شود بلطايف الحيل و زبان چرم ونرم نميتوان حق مردم را ضايع و بدلخواه رفتار كرد.
آقا ميرزا محسن- راه رسيدگى چيست؟
وثوق الدوله- آقاى آقا سيد محمد تقى از محترمين علما و از اهالى تنكابن هستند خوبست ايشان چند نفر از موثقين اهالى تنكابن را معين كنند كه تشكيل مجلسى نموده آقا شيخ محمد و پسر سپهدار را حاضر كند و رسيدگى نمايند (جمعى اين ترتيب را تصديق نمودند)
رئيس- نميتوان اينگونه مطالب را اخفا كرد و نميشود استخبار نموده كه اين شخص آخوند مكتبى يا نكره بوده البته مطلب معلوم خواهد شد.
سعدالدوله- جمع كثيرى از آقايان طلاب اينجا متشكى و متحصنند و ميگويند ما ازا اينجا نميرويم تا بعرايض ما رسيدگى شود بايد بوسيله تلگراف پسر سپهدار را احضار نمود بعد طرف هم با بينه خود حاضر شود ودر اينجا رسيدگى شود.
حاج سيد نصرالله- همانطور كه وثوق الدوله گفتند خوب است.
 (بعضى گفتند بدون احضار آنها نميتوان رسيدگى نمود.)
سعدالدوله- اينجا بگوشم رسيد كه ميگويند باين طور نميشود تحقيق بعمل بيايد و اسباب اعمال غرض ميشود و بمطلب رسيدگى نخواهد شد بايد طرفين بطهران بيايند و بايد اول پسر سپهدار بيايد زيرا با ملاحظه و ترسى كه مردم دارند تا او آنجا است كسى جرئت حركت ندارد بعد از آمدن او طرف هم با شهود و بينه خود حاضر شود دراين صورت خوبست همينطور بنويسند. آقايان طلاب مطلع باشيد كه بنابراين شد كه از طرف دولت تلگراف شود پسر سپهدار حاضر شود وبعد هم تلگراف كنند آقا شيخ محمد با شهود خود حاضر شود تا بقانون شرع تحقيق و سيدگى بعمل بيايد. من از وضع اين مجلس و بى ترتيبى نطقها خيلى دل واپسى داشتم ديروز وزرا اينجا حاضر بودند ديگر ماشاء الله چه عرض كنم 00
 (در اينموقع آقا ميرعماد بمجلس اظهار كردند كه ما ميگوييم امير اسعد خيلى حاكم عادل باذل كاملى است چنانچه بنايب السلطنه و صدر اعظم عرض كرديم كه ايشان بهيچوجه در تنكابن مصدر تعدى و ظلم و خرابى واقع نشده اند و تنكابن را مثل ممالك فرنگ آباد كرده اند بنابراين خوبست ايشان را مأمور بستن سد رود هيرمند و اهواز و ساير آباديهاى مملكت بكنند واز اين راه سال مبالغى بدولت نفع عايد دارند چنين وجود كافى حيف است مهمل و معطل بماند!)
سعدالدوله- اگر اينطور وجود كافى و لايقى است ايشان را همين جا نگاه ميداريم كه مجلس را مرتب و منظم كند. در هر صورت بايد از قانون شرع تخطى و تخلف نشود. حالا همين طور كه مقرر شد عيبى ندارد.
آقا شيخ حسين- در خصوص امرى كه ما سه نفر مأمور تحقيق بوديم با آقا شيخ اسمعيل كه نزد جناب سعدالدوله است براى تحقيق نزد طبيب روسى رفتم.
سعدالدوله- بايد اين مطلب راپورت نوشته و بدهيد بخوانند.
رئيس- راپورت آن نوشته شده ليكن چون قدرى ناتمام بود گفتيم پس از اتمام بياورند بمجلس ولى فعلا بطور اجمال اين مطلب مذاكره ميشود.
آقا شيخ حسين- اين كه گفتند چهارصد تومان طلب داشته بعد از تحقيق معلوم شد بى اصل بوده مسئله چوب خوردن هم دروغ بوده از زهر دادن هم چيزى نفهميديم آقا شيخ اسمعيل هم همه جا همراه ما بوده آنچه ميان خودو خدا فهميديم اين است كه طبيب گفته اين شخص مسموم بوده.
سعدالدوله- آقا شيخ اسمعيل هم همين طور ميگفت‏
آقا سيد مهدى- كسيلكه بعيادتش رفتته بود ميگفت آثار سمى در وجودش بوده.
آقا سيد محمد مجتهد- ابتدا چيزى كه از همه لازم تر است نظم وترتيب مجس است اين مجلس بطورى كه ما ميخواستيم منظم نيست. بلكه اسباب مضحكه است و خارجيها از اين ترتيب بما ميخندند مجلسى كه ما ميخواستيم اسباب سعادت ابدى مملكت وترقى وسرافرازى ملت باشد اينطور نيست مجلسى كه نتواند داخله خود را منظم كند چه مجلسى است.
حاج سيد آقا- ترتيب بليط براى اينكه تماشاچى ها شلوغ نكنند خوب بود.
آقا ملاحسن- تماشاچى بشما چكار دارند و بهيچوجه مانع از كار شما نيستند.
آقا ميرهاشم- بايد ترتيب صحيحى داده شود كه كار پيش برود.
سعدالدوله- مقصود آقا اين استكه آمدن و نشستن و رفتن ترتيب و نتيجه داشته باشد.
آقا ميرزا سيد محمد- اين مجلس در اين چند ماه كه تشكيل شده چه كارى از پيش برده شد ميگوييد وزراء حاضر شوند آخر كار ما نظم وترتيبى ندارد كه آنها ملزم بحضور باشند ميگويند همراهى ندارند كدام مسئله به نتيجه رسيده و حكم صادر شده كه آنها اجرا نكرده اند.
سعدالدوله- اين مسئله اينجا پيشرفت ندارد براى اينكه هر يك از وكلاء براى خود شخصى هستند داراى شأن و رتبه نبايد بايشان بطور تحكم گفت كه بايد باين ترتيب عمل كنيد وقتى مطلبى گفته ميشود بايد هر يك تكليف خود را بدانند و بهمان عمل كنند رئيس چه كند چه قدر ميتوان گفت.
حاج سيد نصرالله- شما ميگوييد كدام حكم صادر شده كه وزراء اجرا نكرده اند من ميگويم اگر وزراء موافقت دارند چرا بمجلس حاضر نميشوند تا هيئت وزراء حاضر نشوند پيش نميرود مجلس كه قوه اجرائيه ندارد ما تاكنون گمان ميكرديم وزراء با ما همراهند حالا فهميديم كه بهيچوجه همراهى ندارند.
سيدالحكماء- سه دفعه لايحه بوزارت خارجه نوشته جواب نداده و حاضر نشده در اينصورت چگونه همراهند.
سعدالدوله- صورت كنترات پستخانه و ضرابخانه رادادند؟ و آخر دراينباب جواب دادند يا خير؟ و اگر دادند چه شده.
صديق حضرت- بعضى را جواب دادند.
سعدالدوله- چه جواب دادند صورت كنترات را دادند؟
صديق حضرت- صورت كنترات نزد وزارتخارچه نبود.
سعدالدوله- در وزارتخارجه نيست پس كجا است نميتوان سند را مخفى كرد اين مسئله با وزارتخارجه است.
سيدالحكماء- اين نوشته را وزارتخارجه بدهد.
صديق حضرت- وقتيكه باو نداده اند و نزد او نيست چه چيز را بدهد هر وقت قانون نوشتيد وزير خارجه مسئول است كه اينگونه اسناد را ضبط نموده و در موقع بدهد.
سعدالدوله- قانون كدام است قانون اينست كه وزارت خارجه اسناد خودش را خوب نگهدارد و حفظ كند.
آقا سيد حسن تقى زاده- تمام وزراء با مجلس مخالفند وزير امور خارجه بيشتر از همه مخالفت دارد تاكنون به مجلس نيامده و جواب مساعد هم نداده اند.
سعدالدوله- وزير خارجه آدم عاقلى است ميداند اگر بيايد به مجلس از او سوالاتى ميشود كه جواب آنها را ندارد باين جهت نميآيد.
حاج سيد نصرالله- با اينكه اينها مخالف با مجلس هستند و حق مجلس را ضبط كرده اند چرا بمجلس بيايند معلوم است ابداً راضى بپيشرفت اين مقصود نخواهند بود.
آقا ميرزا سيد محمد- اينكه بنا بود كار را در مقابل پول ندهند پس چرا مناسب و مواجب ميدهند و پول ميگيرند.
سعدالدوله- در مملكت ما نميتوان اين مطلب را گفت ما هنوز قانون رشوه نگرفتن را ننوشتيم اول مطلب قانون ما اين مسئله است كه نبايد رشوه گرفت و تا اين مسئله در قانون نوشته نشده جواب ميگويند كه شما هنوز قانون اين مطلب را ننوشته ايد ديگر اينكه اگر بگوييم كار براى شخص است نه شخص براى كار بايد بشخص قابل كافى كار داد بشما ميگويم كه هنوز قانونى ننوشته ايد در اين صورت چه جواب بگوييم.
حاج سيد نصرالله- گمان نكنند كه اين فرمايشات شما راجع بشخص است و بكسى برميخورد.
سعدالدوله- شما هيچ ملاحظه نكنيد و عذرخواهى از طرف من نكنيد من آن ميرزا جوا خان سعدالدوله نيستم من وكيل از جانب سى كرور نفوسم بايد آنچه حق من است بگويم ميگويند اگر من بيرون رفتم بواسطه خوش آمد گويى براى من رقعه بيايد نه من آن نيستم آنچه هست ميگويم.
حاج سيد نصرالله- مقصود من اين است كه مطلب بايد كليت داشته باشد.
آقا سيد حسين- بدون ملاحظه بايست صحبت كرد وكلاى مجلس بايد بگويند كه سلطنت ما مشروطه است رشوه نبايد گرفته شود ماليات بى جهت نبايد كم يا زياد شود عزل ونصب حكام نبايد بدون تصويب و اطلاع مجلس باشد. وزرا هم حق خودشان را بدانند و كار منتهى نگردد بجائى كه نبايست منجر شود.
آقا شيخ حسين- سلطان ما كه بحمدالله كمال همراهى را با ملت دارد.
آقا سيد حسين- پانزده شاهى حقوق صندوق را چرا بدون تصويب مجلس بخشيدند صحت هر عملى منوط بامضا و تصويب مجلس است عزل و نصب حكام و عمل ماليه بايست با تصويب مجلس باشد چرا با اينكه شاه ما كمال همراهى دارند اين مطالب بدون اطلاع و تصويب مجلس صورت پذيرد.
سيدالحكماء- كنترات قزاق خانه را بايست فهميد كه سالى دويست و هشتاد هزار تومان كه از دولت ميگيرند چه كرده و ميكنند اينها همه ضرر دولت و ملت است چرا رسيدگى و تحقيق نميشود و قواعد مسئوليت بعمل نمى آيد.
آقا سيد حسن تقى زاده- مى بينم در اين روزها دكان داد و ستد باز است و بازار خريد و فروش منصبها بارواج، مناصب است كه ميخرند و ميفروشند شانزده هزار تومان گرفته و مخزن را دادند فلان قدر را گرفته و فلان كار را دادند حالا من اسم نميبرم و نميترسم از اينكه اسم ببرم سابق گفتم كه بايد اين امور توقيف باشد.
سعدالدوله- آنچه شما ميگوييد من بهتر و بيشتر ميدانم لكن نه از اينجهت كه علم من بيشتر است بلكه از باب اينكه در ادارات دولتى زياد بودم از اين جهت تجربه واطلاعم در اين باب زيادتر است رأى گفتن چه فايده دارد.
آقا سيد محمد تقى- اين مطلب كه ميخواهم عرض كنم محض تملق و خوش آمد نيست بطور يقين وجود مقدس شاه خيلى مساعد و همراهند چنانچه شرحى كه آقا سيد عبدالله درخصوص واقعه تنكابن واميراسعد بصدارت نوشته و صدارت هم بحضور همايونى عرضه داشته اند دستخطى كه در اينخصوص صادر شده حاضر است ميخواهيد خوانده شود.
 (دستخط شاه را قرائت نموده وخلاصه آن اين بود كه بايد اميراسعد را حاضر كرده و پس از رسيدگى مجازات دهند).
آقا سيد محمدتقى- در صورتيكه پادشاه اينطور همراهى و مساعدت تامه دارند چرا وزرا نبايد همراه باشند؟
حاجى محمد اسمعيل آقا- اين مسئله ربطى بعوالم اهل مجلس ندارد.
حاج سيد محمد- وزير در بار معين شد؟
حسنعلى خان- اين مسئله از وظيفه مجلس خارج است.
آقا ملاحسن- چرا؟ بايد بتصويب مجلس باشد.
آقا ميرزا ابوالحسن خان- بايد وزرا معرفى شودند و مجلس آها را سمت خودشان بشناسد مجلس بايد بشاه عرض كند كه وزرا دربار خود را معرفى فرموده ومعين فرمايند و پس از معرفى همه روزه خود يا معاونشان در مجلس حاضر شوند.
سعدالدوله- مطلب همين است بايد وزرا معرفى شوند قانون اساسى دوات تغيير كرده است بايد نوشت كه وزرا را بمجلس معرفى كنند. آقا سيد حسين- بايد نوشت تا بدانند كه وزراء مسئول بايد در مجلس حاضر باشند و بدانند كه برحسب مشروطيت كارها بايد بتصويب مجلس باشد تا كى بايد بمسامحه وتعلل صرف وقت كرد.
سعدالدوله- عقيده من اين است كه وزراء مسئول را بشما معرفى نخواهند كرد زيرا مسيونور يكى از وزراء مسئول است و او را بمجلس معرفى نخواهند نمود دولت در اين ميان گير افتاده است و اين دردى است بيدرمان كه آناً فآناً شديدتر ميشوداينكه گفتيد چه حكمى صادر شده كه جواب نداده اند آنچه درخصوص گمرك و پستخانه نوشته شد جواب آنها چه شد.
آقا ميرزا ابوالحسن خان- فرمايش شما منكرى ندارد ولى اولا بايد از شاه معرفى وزراء را درخواست كرد وقتيكه مسيونوز را بوزارت گمرك بما معرفى كردند ما قبول نميكنيم.
سعدالدوله- افسوس و حيف كه شما روزنامه هاى خارجه را نميخوانيد بعضى از آنها نزد حاج محمد اسمعيل است نوشته اند وقتيكه بلجيكيها بايران رفتند ابداً مردم آنجا از مجلس ومشروطيت چيزى نفهميده بودند بلجيكيها ايران را آباد كردند مسيونوز اين مجلس را براى آنها گرفت فقط سعادت و شرفى هم كه براى ما بود در روزنامه ها باسم خود قلم ميدهند هشت سال است كه در ايران سلطنت ميكند مسيونوز مرا فروخت و هم او رشوه ميدهد و نميگذارد دولتيان با ما همراه باشند پريشب نظامنامه سنا را قرائت نموده و دادند مسيونوز تصحيح كند بصحه برسانند ملاحظه كنيد يكنفر گمركچى بايد در مملكت ما مصحح نظامنامه مجلس سناى ما باشد من نميدانم چه بگويم.
حسنعلى خان- آنهم چه گمركچى كه درمملكت خود سالى صد تومان مواجب داشت.
آقا سيد حسن تقى زاده- من هم شنيدم كه قانون نظامى را بيكنفر روسى دادند كه بنويسد.
آقا ميرزا ابوالحسن خان- صحيح ميگوييد ولى معرفى وزرا لازم است بايد خواست.
سعدالدوله- وزير امور خارجه اگر بمجلس آمد من از او سؤال خواهم كرد كه اغتشاش سرحد عثنمانى را چه باعث شد و بگردن مسيونوز مدلل خواهم داشت كه بيرق شير و خورشيد ايران را كه اعراب خواباندند او محرك و باعث بود و همچنين اگر مسيو نوز نبود تجار بحضرت عبدالعظيم متحصن نميشدند و اگر آنها متحصن نشده بودند شاهزاده عين الدوله كينه آنها را در دل نميگرفت واگر او اظهار عداولت نميكرد اينطور مخامصه در بين نميآمد و كار بدين جا نميكشيد تمام اينها را مسيونوز باعث است ليكن از اين حيث بايست از مسيونوز متشكر بود.
سيدالحكماء- اشكالات زياد است بايد آنها را رفع كرد واصلاح نمود.
سعدالدوله- شاهزاده عضدالدوله در قراداغ حكومت داشت شخصى ازدست تفنگدار او عارض شد شاهزاده شروع كرد بنفرين كردن. شخص عارض برگشت برود شاهزاده گفت كجا ميروى گفت ميروم پيش مادرم او بهتر از شما نفرين ميكند، حالا اينها همه نفرين ا ست كه گفته ميشود.
آقا ميرزا ابوالحسن خان- نتيجه چه شد؟
حسنعلى خان- بايد نتيجه گرفت صرف گفتن چه حاصل دارد؟
حاجى بحرالعلوم- آقايان چيزى نوشته اند قرائت ميشود.
 (در اين موقع مكتوبى از طرف صدارت آمده بود كه فردا روز عيد طرف عصر براى جشن وليعهدى احمد ميرزا رئيس با شش نفر از وكلاى مجلس حاضر بشوند).
سعدالدوله- بنا بودآقايان از طرف خودشان بنويسند نه از طرف مجلس بطوريكه مجلس هيچ مداخله نداشته باشد.
آقا سيد محمد تقى- عقيده من اين است كه در اطاق خصوصى خوانده شود.
سعدالدوله- بماند تا د راطاق خصوصى قرائت شود.
آقا سيد حسن- در باب وزرا مسئول مسلم است كه اگر معرفى بكنند مسيونوز را معرفى خواهند كرد ولى بگذاريد معرفى بشوند.
سيدالحكما- سؤالى دارم اگر شخصى را سلطانى مرجعيت كارى بدهد و قرارى داده شود آيا بعد از فوت آن سلطان قرارداد بر هم نخواهد خورد.
 (گفتند خير مگر خيانتى از او معلوم شود).
معمار باشى- آيا ممكن است كه يك كارى كه براى دولت و ملت فائده دارد انجام بدهيد و بعد شروع بكار ديگر بكنيد.
آقا سيد حسين- آن مسئله را چه گفتيد چه جشن وليعهدى است كه مجلس هيچ از اين ترتيب مسبوق نيست در تاجگذارى كه بمجلس اطلاعى ندادند و همچنين در امورات ديگر حالا در جشن وليعهدى دعوت ميكنند من ميگويم اهل مجلس نروند هر كس هر چه رأى دارد بگويد.
آقا ميرزا ابوالحسنخان- تعيين وليعهد با كيست اگر بقانون اساسى با سلطان است كه البته هر كس را صلاح ميدانند تعيين ميكنند واگر با مجلس است آنهم معلوم باشد اين مطلب را بايد بدانيم.
اسدالله ميرزا- مگر تا حال نميدانستيد در خانواده قاجاريه وليعهدى بورانت است و از طرف مادر هم بايد شاهزاده باشد.
آقا شيخ حسين- بشرط اينكه با قانون اساسى ومجلس همراهى داشته باشند.
آقا سيد حسين- غرض اين نبود كه اين مطلب با مجلس است گفتم آنوقت در تاجگذارى بمجلس خبر ندادند حالا چطور شد دعوت ميكنند. (گفتند در آن فقره صد راعظم عذر خواسته بودند).
آقا سيد محمد- اين منافاتى با هم دارد اگر يك مورد سهوى شد بايد گفت چرا در اين مورد دعوت كردند اين سخنها بى ربط است.
آقا سيد عبدالله- شمامطالبه حقوق خودتان را بكنيد و فكر كار باشيد اينها مطلبى نيست.
سعدالدوله- اين كه آنوقت چرا دعوت نكردندوحالا كردند اين دليل موجهى نيست.
آقا سيدحسين- اغلب در اين مطلب رأى خود را پوشيده ميدارند.
معمار باشى- هيچكس پوشيده نميدارد و رأى خود را اظهارميكند.
سعدالدوله- پس خوب است قرعه بكشند.
آقا سيد عبدالله- قرعه براى رفتن شش نفر حق داريد ولى اصل رفتن را نبايد رأى بگيريد.
آقا مشهدى باقر- يك وقتى سهو ميشود دولت وملت يكى است چرا نميروند البته بايد رفت.
آقا سيد حسين- از يكنفر كه نميشود ايشان با من مخالفند بايد رأى بگيريد.
رئيس- در خصوص دعوت فردا هر كس رأى دارد ورق سفيد بدهد و هر كس رأى ندارد ورق سياه (بعدازقرعه اكثريت آراء برفتن شد).
سعدالدوله- جناب آقاى حاجى سيد نصرالله شرحى در خصوص آن جوان بمن نوشته بودند پدرش در اينجا متظلم است چه طور شد و چه گذشت؟
حاجى سيد نصرالله- نميدانم خيلى مطلب اهم است جناب حاج شيخ الرئيس مسبوق هستند حاج شيخ الرئيس گفت كه همان شب از مجلس رفتم پيش وزير مخصوص و گفتم كه بايد طرف بمجازات برسد جواب گفتند من خواستم كه او را مجازات بدهم حاج سيد باقر توسط كردند و نگذاشتند.
حاج سيد باقر- خير من توسط نكردم پدر او گفت بگوييد مرا رها كنند باو هر كارى ميخواهند بكنند من توسط پدرش را كردم.
آقا سيد مهدى- بايد بقانون شرع او را مجازات كرد حالا كه اقرار كرده است (گفتند بايد تحقيق كرد).
حاج سيد نصرالله- مطلب قطعى است حاجت بتحقيق نيست.
آقا ميرزا سيدمحمد مجتهد- ميگوينداين اثرى كه در طرف موجود است اثر چوب است كه استعمال كرده اند اين مطلب ديگرى است.
حاج سيد نصرالله- چوب يا غير چوب هرچه بوده است بايد بمجازات برسد.
آقا سيد مهدى- همراهى نكردن وزراء درهر مورد باعث خرابيكار است ما حاضر نبوديم كه وزير مخصوص مثل سايرين باشد شهر خيلى بى نظم ومشوش است ديشب گذشته جناب حاجى لسان كه ازبستگان آق است اگرنبود و آن طفل سيد را خلاص نميكرد نزديك بود كه او را بكشند وكسى هم جرئت نداشت پيش برود.
سعدالدوله- اگر حكومت شهر مختص بوزيرمخصوصا بود عيبى نداشت ولى اختصاص باو ندارد.
آقا ملا محسن- منزل ما نزديك بخانه يكنفر ارمنى است فراشها و قاطرچيها مست از آنجا بيرون ميآيند و عربده كشيده هرزگى ميكنند.
سعدالدوله- اين كارها با وزير مخصوص نيست با وزير داخله است او بايد ترتيب وتنظيم بدهد ولى فايده ندارد اين مثل تفنگدار عنصرالدوله است.
آقا سيد مصطفى- همين طور علانيه مال مردم را روز روشن در بازار ميبرند پريروز از دكان سمسارى لحافى را دزديده بودند با هزار مشقت گرفته شد همچنين يك كله قند از دكان عطارى برده بودند در بازار پاى قايق كه اين غلامهاى جديد اموال مردم و عابرين را ميبرند هيچكس جرأت حرف زدن ندارد.
</section>
<section type="session" number="35">
جلسه: 35
مذاكرات دارالشوراى ملى روزشنبه 11 ذى حجه‏
صورت مذاكرات روز 5 شنبه گذشته قرائت شد.
سعدالدوله- چند صورت تلگرافى از اطراف رسيده است بدهيد قرائت شود.
رئيس- چند فقره اعتبارنامه هم هست كه قرائت نشده اينها خوانده بشود كه مجلس آن اشخاص را بشناسد.
صورت تلگرافى از رشت از طرف تجار آنجا بعنوان حاج امين الضرب قرائت شد كه آقا محمد وكيل التجار از جانب تجار آنجا باكثريت آراء منتخب شده است.
بعد صورت انتخاب رشت كه حكومت تفصيل آنرا نوشته بود قرائت شد كه قرعه باسم چند نفر درآمد ولى اكثريت آراء بجانب وكيل التجار شد و امشب هم كه باز مجلس انتخاب بود دوباره اكثريت آراء باسم آقا محمد وكيل التجار بيرون آمد.
آقا ميرزا سيد محمد مجتهد- ما بايد تحقيق كرد بجهت اينكه تلگراف ازعلماء وغير هم خيلى برخلاف اين شده است.
سعدالدوله- دليل اين اختلاف اين است كه درآنوقت انتخاب اهالى محالات رشت حاضر نبودند و رأى ندادند فقط اهالى رشت در اين انتخاب دخالت داشتند حال كه همه حاضر شده ميگويند اگر ما هم حق انتخاب داريم چون در آن انتخاب حاضر نبوديم او را بوكالت قبول نداريم در اينصورت بايست بحاكمى كه ميرود دستورالعمل صحيح داد كه در عمل انتخاب بر وجه صحت رسيدگى كرده كه بعدها هم توليد اشكالى نشود.
وكيل التجار- آنهاييكه تلگراف كردند كه ما نميخواهيم پس از رأى دادن چه حقى درنكول دارند.
سعدالدوله- اين را هم وكيل التجار راست ميگويد.
رئيس- مقصود اين است كه آنها هم رأى دادند و ورق انداختند ليكن اكثريت آراء باسم ايشان درآمد.
سعدالدوله- بهتر همان است كه رجوع بتحقيق شود.
آقا ميرزا سيد محمد- بلى بايد تحقيق بشود.
رئيس- اين نميشود اگر بموجب نظامنامه انتخاب شده است بايد برقرارباشد و انتخاب عيبى ندارد هر روز يكنفر بگويد من انتخاب نكردم يا رأى ندادم نميشود.
حاجى محمد تقى- حكومت در اين باب نوشته و تصديق كرده است.
آقا ميرزا سيد محمد مجتهد- برخلاف اين هم حكومت نوشته است.
آقا ميرزا محمود اصفهانى- آنهاييكه بر خلاف تلگراف كردند گفته اند كه ما مجبور بوديم و انتخاب او صحيح است (در اين موقع شيخ اسمعيل رشتى از ميانه تماشاچى ها برخاست ونطقى كرد كه ما راضى نيستيم بانتخاب اين شخص و نخواهيم گذاشت از رشت تلگرافها كردند وآقاى آقا ميرزا سيد محمد تلگراف نمودند.
آقا ميرزا سيد محمد- بلى تلگراف شده است بايد تحقيق بشود.
رئيس- بسيار خوب تحقيق بشود بهتر است.
آقا ميرزا سيد محمد- بحكومتى كه ميرود برشت بايد دستورالعمل داد كه تحقيق كند و صدارت عظمى هم تلگراف كرده اند كه دو باره شخصى عليحده را انتخاب كنند و بفرستند.
وثوق الدوله- اين شخص فعلا بموجب اين اسناد وكيل است تا اخلاف اين اسناد معلوم شود هر وقت خلاف معلوم شد از وكالت معزول است.
حاجى معين التجار- خوب است امتيازنامه بانك قرائت شود.
رئيس- حاضر است ميخوانند ولى چند اعتبارنامه است آنها را بخوانند بعد امتياز نامه را.
سعدالدوله- شنيدم بعضى گفتگوها بميان آمده است حالا قبول كرده ايد و آنها رفع شده.
حاجى معين التجار- گفتگو در فروختن عشريا خمس از سهام بسملمانان خارجه بود هنوز تمام نشد.
سعدالدوله- باين ترتيب قبول ميكنيد.
حاجى معين التجار- ملت وقتى كه صلاح بداندوقبول داشته باشد ما هم قبول ميكنيم.
سعدالدوله- شما بايد كارى بكنيد كه اسباب اطمينان ملت فراهم آيد وفايده بحال ايشان داشته باشد كه همراهى كنندو بتوانيد مقصود خودتانرا بهمراهى ايشان بعمل آوريد.
آقاميرزا ابوالحسن خان- اگر ملت همراهى نكنند رايتان چيست؟ ميگوييد از خارجه قرض كنند.
سعدالدوله- قرض از خارجه كه ممكن نيست.
رئيس- امروز بايد در اينموقع ملت كمال مساعدت و همراهى را نمايند بلكه ميگويم اگر ممكن باشد بيك ميزانى مجاناً حاضر باشند در همراهى كردن اگر ملت منتظرند كه سهام بخارجه فروخته شود و شش كرور از سى كرور از آنها دريافت شود و او را بمصرف برسانند اين ترتيب خبط است و حاصلى نخواهد داشت هر گاه از سى كرور يست و چهار كرور آن از داخله جمع شود آنوقت بهيچ وجه محتاج بشش كرور از خارجه نيستيم ملت نبايد در اين مورد ابداً كوتاهى ومسامحه كند.
سعدالدوله- ما حالا آنقدر از سهام راكه بايد بخارجه بدهيم چشم ميپوشيم و بمانداگر دولت آمد تمام عايدى خودرا ببانك نداد آنوقت چه ميكنيد و جواب ملت چيست.
آقا ميرزا ابوالحسن خان- ملت نميتواند حق خودش را از دولت بگيرد؟
سعدالدوله- آنحرف پريروز شما جواب امروز شما را ميدهد.
آقا ميرزا ابوالحسن خان- ما بدولت ميگوييم كه ملت وزير از خارجه نميخواهد و نميگذاريم وزير ما از خارجه باشد.
سعدالدوله- اين حرف شما را من قبول دارم باقى هم اگر قبول داشته باشند خوب است (همه گفتند صحيح است و بدولت بنويسند كه وزير از خارجه نميخواهيم).
آقا سيد محمد تقى- اين ماليات را ملت بدولت ميدهد وقتيكه دولت ببانك ندهد ملت هم بدولت ندهد.
حاج معين التجار- اين حرفها اسباب اغتشاش خيال مردم خواهد شد لازم نيست مذاكره بشود.
سعدالدوله- اين حرفهالازم است كه امروز گفته شود تا معلوم باشد كه مقصود چيست و چه بايدكرد.
آقاسيد حسين- حالا كه فصل بفصل ميخوانند هر كس حرفى دارد بگويد ديگر بعد از خواندن تمام و صحه شدن آنوقت نگويند مارأى نداديم.
آقا سيد حسن تقى زاده- عقيده من اينست كه فصل بفصل بخوانند ورأى بگيرند.
سعدالدوله- حالا اين سه فصل كه خوانده شده هر كس در آنها حرفى دارد بزند.
ثقه السلطنه- اين فصل كه بانك بروات تجارتى راميتواند خريد و فروش كند بروات تجارتى خريد ندارد يكموعدى دارد كه بايد در آن موعد كارسازى شود.
سعدالدوله- اين معنيش اينست كه من مثلاميخواهم ده هزار تومان پول بپاريس بدهم ميروم پيش بانك ميگويم اين مبلغ را برات بدهيد آنجا بگيرند او بحصاب فرانك آنجا قيمت ميكند كه اين چند فرانك ميشود از من ميخرد و بآنجا برات ميدهد.
در فصلى كه بعد از انقضاى مدت بانك شاهنشاهى اين امتياز منحصر ببانك ملى است.
آقا ميرزا ابوالحسن خان- مدت آن معلوم نشد.
حاجى سيد اسمعيل- خوبست كه در اينجا پس از ارتفاع باشد نه پس از انقضا شايد باسباب ديگر قبل از انقضا او مرتفع شد.
آقا سيد محمد تقى- حاجى آقا نكته خوبى فرمودند (جمعى گفتند اين نميشود).
رئيس- چرا ميشود كه بيك شرط از شرايط امتيازنامه اش عمل نكند آنوقت امتياز مرتفع ميشود.
سعدالدوله- آنوقت آن مسئله خريد و فروش ميشود حقش باقيست امتيازش از بين نميرود بايد از او خريد.
آقا ميرزا ابوالحسن خان- حق او در اينصورت باقيست.
رئيس- اين نميشود كه مثلا بگويد من آن پولى كه در سال بايد بدهم نميدهم و اين امتياز را هم نميخواهم در اين صورت مرتفع خواهد شد.
سعدالدوله- اين احتماليست اسناد دولتى احتمال بردار نيست آن سندهاى رسمى است اين امتيازى كه باو دادند مدتش باقى خواهد بود تا موعد معين لفظ انقضا معمولست كه در تمام اسناد مينويسند.
آقا ميرزا ابوالحسن خان- بلى همينطور است اسناد دولتى مورد احتمال نيست.
حاجى سيد اسمعيل- چه عيب دارد لفظ ارتفاع و انقضا هر دو باشد؟ ميرزا محمود اصفهانى- لفظ ارتفاع خوبست در اينجا.
وثوق الدوله- شايد شرايطى باشد كه در مدت پنجسال ديگر بآن شرايط عمل نشود و اين امتياز برهم بخورد آنوقت بايد خبر كرد تا مدت منقضى شود.
سعدالدوله- آنوقت ميشود و اختيار آن با دولت خواهد بود از دولت بايد امتياز گرفت.
آقا سيد حسن تقى زاده- اين مؤسسين كه از اول در شصت سال قبول كرده بودند حالا هم اگر فرضاً دو سال ديگر بر هم بخورد تا پنجاه وهشت سال صبر كند مسئله نيست فرض شود از اينكه آن مدت باقى است.
وثوق الدوله- چرا صبر كنند اين ربطى بمؤسسين ندارد مال ملت است.
صديق حضرت- بايد صرفه ملت را ملاحظه كرد.
آقا سيد محمد مجتهد- بنويسند پس از ارتفاع يا انقضاى مدت.
آقاسيد محمد تقى- خوبست همينطور بنويسند.
سعدالدوله- بنويسيد لفظ ارتفاع را ولى فردا رئيس بانك ميآيد در اينجا شما لفظ ارتفاع را اينطور معنى ميكنيد او معنى ميكند كه بقوه جبريه اگر مرتفع گرديد آنها ارتفاعست.
وثوق الدوله- چرا لفظ ارتفاع و انقضاء هر دو معمولست.
اسدالله ميرزا- ميشود كه اسكناس زياد چاپ كند و بميزانى كه پول بايد مقابل آن داشته باشد موجود نداشته باشد آنوقت ارتفاع صدق ميكند.
سعدالدوله- آنوقتى كه ميرزا يحيى خان مشيرالدوله 15 هزار تومان گرفته است و اين امتياز را داده اند مفتش اين مطلب ازميان رفته است كسى نيست كه حالا تفتيش كند پول هست يا نيست.
آقا ميرزا ابوالحسن خان- حق تفتيش باقيست حالا هم ميتوانند تفتيش كنند.
حاجى بحرالعلوم- ارتفاع خوبست بنويسند.
وثوق الدوله- ارتفاع اعم از انقضاء است.
آقا سيد حسن تقى زاده- بعقيده من لفظ انفساخ خوبست ارتفاع مناسب نيست. بنويسند پس از انفساخ امتياز يا بعد از انقضاى آن جمعى تصديق كردند بعد لفظ انفساخ را افزدند. در آن فصليكه هر گاه كمپانى حاضر شود براى امتياز راه آهن و شوسه بانك ملى در تساوى شروط مقدم است.
آقا سيد حسن تقى زاده- اين لفظ رد نميكند امتيازخارجه را.
رئيس- اين مطلب در قانون اساسى هست كه كليه امتيازات از داخله و خارجه بتصويب مجلس است شايد بگوييد كه مجلس بر ضد بانك تصويب كند آن هم مطلبيست تا مقتضى وقت را مجلس چه نحو ببيند چه عرض كنم تا آقايان چه بگويند.
زرگرباشى- اگر كمپانى نباشد يكنفر باشد بخواهد اين كار راركند (بعد از مذاكرات بجاى لفظ كمپانى لفظ ديگرى گذاردند.)
در آن فصلى كه هر گاه بورانت يا تبديل تابعيت بخارجه اين شركت انتقال يافت بايد در مدت يكسال آن شركت را بداخله بفروشد و الا عموم مشتركين انجمن تشكيل كرده حق او را موضوع مينمايند و بطو رامانت در بانك است هر وقتيكه خواست باو رد ميكند.
حاجى بحرالعلوم- اين مطلب نميشود حق ندارند كه موضوع نمايند و پيش ايشان امانت باشد.
رئيس- معنى انجمن عمومى اينست كه شركاء سالى يكمرتبه انجمن ميكنند و رسيدگى مينمايند ميگويند چون باين شرط عمل نكرد حق شراكت ندارد.
حاجى بحرالعلوم- اين شرط را با كى ميكنند هنوز او موجود نشده ونيامده من حق ندارم از براى وارث خودم كه هنوز نيامده است يك شرطى بكنم.
 (گفتند آقايان چه ميفرمايند).
آقا سيد عبدالله و آقا ميرزا سيد محمد- عيبى ندارد اين شخص در حق خود اين شرط را ميكند وراث هم ارث را بشرط ميبرند چه ضرر دارد.
در فصل دوازدهم كه بعد از انقضاى مدت صد وده سال بانك حق دارد كه تجديد امتياز نمايد بهمين شرايط.
مخبرالملك- اين لفظ حق دارد در اينجا بى محل است و سلب اختيار از دولت است.
سعدالدوله- در صورتى كه مدت منقضى شود ديگران اين امتياز را بخواهند و ببانك هم بخواهد بانك مقدم است بايد اينطور عبارت باشد لفظ حق يكقدرى گير دارد.
حاجى امين الضرب- اولا هيچ امتيازى بدون مدت نميشود و اينكه يدگرانهم شايد اين امتيازرا بخواهند مگر آنها غير از ملت هستند همين بانك مال ملت است گفتندشايد شخصى بخواهد اين كار را بكند يايك جمعى.
بعد گفتند لفظ بهمين شرايط را بزنند.
حاجى سيد اسمعيل- بنويسند هر چه در هر زمان صرفه وصلاح ملت است.
حاجى بحرالعلوم- اين راه آهن و معادن كه قبول كردند اگر مدتى گذشت و اقدام نكردند همينطور بايد بماند وكسى حق ندارد؟
مخبرالملك- چرا اگر كسى بخواهد ولى بانك با آن شرايط قبول كند بانك مقدم است.
بعد بجاى همين شرايط نوشته شد كه با شرايط متقضيه وقت بانك مقدم است.
اسدالله ميرزا- مقصود از اراضى دولتى چيست؟
رئيس- خالصجات و اراضى موات.
آقا سيد حسن تقى زاده- در فصل هفتم وهشتم بنده عرض دارم و آن اينست كه غواصى در دريا و فروش طلا ونقره براى ضرابخغانه چرابايد ممنحصر باشد و بانك حق تقدم داشته باشد من در اين دو رأى ندارم غواصى مال تمام ملت است بايد فقرا هم بهره از آن ببرند اختصاص بچند نفر براى چه و همچنين حق تقدم در فورش طلا ونقره براى ضرابخانه خوبست كه دراين فصل هم مثل ساير فصول لفظ بتواند باشد.
حاجى محمد اسمعيل- غواصى يك امر موهوميست هنوز بوجود نيامده و نمى ايد.
آقا ميرزا محسن- چه ضرر دارد كه غواصى هم همانطور بلفظ ميتواند باشد.
آقا سيد حسن تقى زاده- تمام فصول اين امتيازنامه از اول همه مخصوصى و انحصارى بود و همه (ميتواند) شد حالااين مسئله هم (ميتواند) باشد كه تا فقرا و ضعفا هم بتوانند از اين راه بهره برده باشند تمام افراد ملت كه سهام نميخرند و قوه خريدن سهام ندارند آنهاهم بايد راه ثروتى داشته باشند يا نه؟
رئيس- اين مسئله غواصى چيزيست كه هر كس نميتواند از او بهره ببرد. آنهايى كه درخشكى منزل دارند نميآورند اين كار را بكنند آنها كار زراعت و فلاحت و ساير كارهاى ديگر ميكنند ولى آنهاييكه در كنار درياها هستند واين كاررا ميتوانند بكنند مؤسسين هم درآنجا عملجات لازم دارند لابد آنها را بكارى واميدارند.
آقا سيد حسن تقى زاده- ميگويم شايد ديگران كمپانى بكنند و بيشتر بدولت بدهند.
آقاسيد حسين- شايد اينها تا بيست سال ديگر هيچ كار نكنند بايد همين باشد و كسى حق غواصى نداشته باشد؟
 (گفتند بر حسب اين فصل بلى).
آقاميرزا محسن- همان لفظ ميتواند كه آقاى تقى زاده گفته اند خوبست.
اسدالله ميرزا- (ميتواند) كه در مدت پنج سال يا ده سال اين امتياز با بانك باشد.
حاجى بحر العلوم ميتواند امتياز نيست شرط ديگر ميخواهد.
آقا سيد حسين- شرط كنند كه در مدت پنج سال يا ده سال اين امتياز با بانك باشد.
حاجى معين التجار- از چيز موهوم كه بخود ملت ميدهيد مضايقه داريد؟
صديق حضرت- حالا موهومست هميشه كه موهوم نيست يكوقتى وجود پيدا ميكند.
آقا ميرزا ابوالحسن خان- اين كسانيكه اين اقدام را امروزه ميكنند در حقيقت مملكت را از ديگران ميخرند در مقابل اين خدمت اين امتياز را نبايد بآنها داد.
آقا سيد حسن تقى زاده- از يكطرف ميگويند امر موهوميست از طرف ديگر ميگويندكه فايده زياد دارد و تشكيل بانك براى تحصيل فايده اين مطلب بايد باشد نميدانم هر طور صلاح ميدانيد رأى بدهيد غرض بنده مباحثه نبوده است ومن باعث نميشوم كه آراء سايرين را منقلب كنم من مغلوب، هر طور مصلحت است عمل كنيد.
آقا مشهدى باقر- پس اين بانك چه فايده داشته باشد.
صديق حضرت- فايده و نفع راجع ببانك بقاى دولت و ملت چه نفعى بالاتر از اين است.
حاجى سيد اسمعيل- اين گونه مباحات مال مسلمين است اگر بلفظ ميتواند ميشود كه بكنيد والا انحصارش باطل است.
آقا ميرزا طاهر- اين مرواريد را خارجه غواصى ميكنند ميبرند اين امتياز براى اينست كه نگذارند آنها ببرند.
حاجى سيد اسمعيل- بهمان لفظ ميتواند اين كرا را ميشود كرد بجهت اينكه آنها نميآيند از شما سند بخواهند. حاج سيد نصرالله- پس نبايد بانك فايده ببرد؟
حاج سيد اسمعيل- تمام عايدى دولت كه در بانك ميآيد و راه آهن وشوسه و معادن را كه دالرد ديگر چه فايده ميخواهد؟
رئيس- عايدى دولت كه در بانك ميآيد مفت كه نيست بانك حكم صرافى را دارد داد و ستدى ميكنند راه آهن هم كه ميفرماييد هوايى نميشود درست كرد آنهم زحمت ومخارج دارد تاب عد فايده بدهد همين غواصى هم زحمت دارد همچو نيست هر كس برود توى دريا مرواريد درآورد قلما يتلق هم كه مرواريد نيست هه مسئله پرفايده نيست.
آقا سيد عبدالله- واقع اينست كه اين مطلب را نميشود بر ديگران تحريم كرد بايد همه در آن بهره داشته باشند.
رئيس- حالا كه بنا شد در اين مطلب مباحثه كنيم بايد واضح بشود حالا مسئله مرواريد باشد مثلا ماهى گيرى هم مباح است از آن هم پس نميشود كه بعنوان بيت المال چيزى گرفت بيفايده ميماند.
حاج سيد اسمعيل- بلى نميشود كه انحصار داد.
آقامشهدى باقر- تا حال اين غواصى فايده بدولت ميداد؟
رئيس- فايده نميداد ولى دولت مانع بود آنهم بالقوه اما بدزدى ميبردند.
حاجى معين التجار- بملاينه ميبردند و ميبرند مسبوقند كه در سمت جنوب خليج مرواريد دارد و آنجا هميشه خارجه مشغول هستند.
ثقه السلطنه- من خودم بودم در بحرين و لنگه كه مرواريد زياد ميگرفتند و آنها را بمناسبت امر ولايتى از هم جدا ميكردند و حمل مينمودند.
حاجى معين التجار- وزارت گمرك نبود در ايران ولى حالا كه گمرك هست نميآورند بهمان خارجه ميبرند.
حاجى سيد نصرالله- اين منافات ندارد معنى امتياز آن تصرفات دولتيست كه بانك بخودش برقرار ميكند ولى حقوق ملت بجاى خودثابت است.
حاجى بحرالعلوم- من كه از اين فصل انحصار فهميدم ميخواهيد باز بخوانيد دوباره خواندند.
حاجى سيد محمد- آن امتيازات كه برده اند شرعى بود چرآنها را نميگوييد.
آقا ميرزا محسن- پيش خيلى كارها كرده اند ما امتيازات فرنگى را چه كارداريم شما امتياز شرعى ميخواهيد بايد بقانون شرع باشد.
آقاسيد حسن تقى زاده- خوبست براى اينمطلب رأى بگيريد.
رئيس- نميشود رأى گرفت آقايان ميگويند كه شرعا درست نيست چه فايده دارد رأى گرفتن آن وقت در خارج استفتا ميكنند كه شرعا باطلست پس خوبست مذاكره كنيد تا مطلب صحيح شود.
</section>
<section type="session" number="36">
جلسه: 36
مذاكرات مجلس يكشنبه 12 شهرديحجه الحرام‏
صورت مجلس روز گذشته قرائت شد.
بعد اعتبارنامه دو نفر وكيل قم كه حاجى ملامحمود و آقا فتح الله خان بيگدلى باشند قرائت شد و پذيرفته شدند بعد از آن اعتبارنامه اشرف الادبار وكيل فيروزكوه قرائت شد و پذيرفتند. همچنين اعتبارنامه حسام الاسلام وكيل از طرف اصناف رشت واعتبارنامه ناظم العلماء وكيل ملاير واعتبارنامه آقا ميرزا هادى جواهرى وكيل از طرف اصناف اصفهان و اعتبارنامه آقا شيخ ابراهيم زنجانى وكيل زنجان قرائت شد و تمامى پذيرفته درمجلس شدند.
بعد فصل هفتم امتيازنامه بانكملى كه تقريبا مضمون آن اين است (امتيازغواصى واستخراج مرواريد از خليج فارس با بانك ملى ايران است و بعد از وضع مخارج سالى صدى ده منافع آنرا بدولت عايد دارد) باينصورت تغيير دادند (بانك ملى ميتواند كه غواصى و استخراج مرواريد نمايد.)
آقا سيد محمد مجتهد- همه كس ميتواند اينكار را بكند اين امتياز نيست.
حاجى سيد اسمعيل- چرا براى جلوگيرى از خارجه خوبست بهمين لفظ ميتواند ميشود ممانعت كرد.
آقا ميرزا طاهر- اين براى اين است كه مسلمانان خارجه حقى داشته باشند.
آقا سيد محمد- بحسب قانون عرف و دولتى ملك ايران است آنها حق ندارند ولى شرعا هر مسلمى حق دارد كه غواصى كند.
آقا سيد محمد تقى- حضرات تجار در اين باب حرفى دارند بزنند.
حاجى محمد اسمعيل آقا- فعلا صلاح عامه در تشكيل اين بانك است و تشكيل آنرا هم يك مشوقى لازم است كه مردم پول بدهند وچشم داشت منفعتى داشته باشند وقتيكه اينطور نباشد مردم هم آن طور همراهى كه بايد بكنند نخواهند كرد پس بايد اين امتيازباشد و لفظ (ميتواند) كه امتياز نيست.
آقاسيد محمد تقى- آخر بايد مشروع باشد.
حاجى محمد اسمعيل آقا- ما اگر چه علما نيستيم ولى مسلمان كه هستيم بلى راست ميگويند پس ميگيريم اگر بخواهيد شرعى باشد اصلا سر رشته از سر غلط است كدام يكى شرعيست شرعى امتيازميخواهد براى چه اغلب اين مطالب صورت شرع ندارد ماليات گرفتن باين ترتيبات چه صورت شرع دارد.
آقا سيد محمد تقى- چراماليات اگر عشر باشد كه شرعيست.
اسدالله ميرزا- گمرك گرفتن چه شرعيست؟
حاجى محمد اسمعيل- اينها همه غير شرعيست.
آقا سيد محمد- آيا در ممالك خارجه دولت ميتواند اموال مردم را بديگرى بدهد.
آقا سيد محمد تقى زاده- همين طور است كه ميگويند نميشودمنحصر كرد.
آقا سيد محمد- فرق است ميانه امتيازى كه دولت بكسى بدهد يا اين مجلس بدهد چيزى كه در مجلس تمام ميشود بايد بقانون شرع باشد.
حاج محمد اسمعيل آقا- شما ميخواهيد از اين بانك ملت ايران را از اسارت خارجه رها كنيد اين امتياز در مقابل اين خدمت است كه اسباب رغبت و همراهى مردم باشد وكمال سعى را در اينكار بنمايند.
آقا ميرزا طاهر- اگر امر داير بشود كه ضمن عين از كليه قرآن بشود يا يك امر جزئى البته بايد از امر جزئى صرف نظر كرد اين مطلب هم همين نحو است كه اين خلاف شرع را مرتكب بشويم يا در رهن واسارت خارجه باشيم در اين صورت ارتكاب اين اهون است (جمعى گفتند بلى همين طور است).
رئيس- در اينگونه امور شرعيه آقايان اگر راهى دارند كه سهل باشد بيان فرمايند.
آقا سيد محمد مجتهد- موضوع فرق ميكند. يكدفعه اين مطلب از روى دفع ضرر است كه اگر اينكار نشود خسارت و ضرر كلى وارد ميآيد يكدفعه از براى فايده بردن اگر از راه دفع ضرر باشد عيبى ندارد.
رئيس- حالا در اين مورد دفع ضرر است.
آقا سيد حسن تقى زاده- بلى اگر امر دائر باشد بين بودن ونبودن بانك ملى بايد باشد ولى اگر اين فصل نباشد بانك ملى نيست وتشكيل نميشود يا ميشود؟
آقا شيخ على محمد- اينطور قيد كنند كه اگر غواص با اسباب جديد باشد غير صاحبان امتياز حق نداشته باشند و اگر بهمين اسباب معمول باشد آنها هم بتوانند.
حاجى سيد اسمعيل- اين مؤسسين ميگويند كه اگر تمام عايدى دولت وارد اين بانك بشود دائر ميشودوالا نه.
حاجى سيد محمد- خير اشتباه است دولت پوليكه ميدهد در عوض مخارج خودميدهد پوليكه بى جهت در بانك باشد نيست.
حاجى سيد اسمعيل- يعنى اين پول دولت هيچ فايده ندارد نميشودبآن تجارت كرد.
آقا سيد محمدتقى- بيفايده كه نيست البته فايده دارد.
حاجى سيد اسمعيل- وقتيكه فايده دارد خوبست غرض اينستكه بانك بيفايده نباشد پس ديگر لازم نيست باين امتياز.
حاجى محمد اسمعيل- خير حالا بانك فايده هم ميبرد اگر اين خليج فارس همينطور كه هست بماند چه فايده براى ملت دارد.
آقا سيد محمدتقى- شما هم حق داريد راست ميفرماييد حاجى آقا هم درست ميفرمايند ملاحظه شرعيش را ميكنند.
حاجى محمد اسمعيل آقا- آقايان ميگويند كه اين امتياز صحيح نيست پس اينكه معدن اگر در ملك شخص بيرون بيايد عشر آنرا بدولت ماليات بدهند چرا؟
آقا سيد محمد مجتهد- آنجا صحيح است بايد عشر را بيت المال بدهند.
رئيس- آن عيبى ندارد بايد بدهند.
سعدالدوله- حالا ميفرماييد كه اين صدف مال عامه است نميتوان امتياز داد وكلاى ملت از جانب ايشان اينجا نشسته انداگر صلاح دانسته اند و دادند و خود ملت داده است چه عيب دارد.
آقا سيد محمد- اينها نميتوانند اين كار را بكنند.
آقا سيد حسن تقى زاده- ما حالا شرع و خلاف شرع آنرا ميگذاريم ميگوييم اگر دائر شدن و نشدن بان بود ونبود اين امتياز باشد بايد از جزئيات آن گذشت وامتياز را تجويز كرد ولى ميگويم اين فصل هفتم اينقدر اهميت دارد يا نه؟
حاجى محمداسمعيل آقا- خير اينطور كه شما ميگوييد نيست ما ملاحظه ديگر در اين باب ميكنيم والا ا ينقدر اهميت ندارد ووجود بانك منوط باين نيست.
آقا سيد محمد- اينها هم كه حالا فايده ميبرند جزئيست خوبست كه قرار بدهيد در اينصورت عملجات و كاركنان همان اشخاصى كه حالا غواصى ميكنند آنها باشند آنوقت نفع هم بيشتر ميبرند و هم اينكه محروم از اين كار نشده اند.
حاجى معين التجار- اين اسباب جديد عملجات خارجه ميخواهد.
آقا سيد محمد- يعنى عملجات علمى ولى عملجات عملى همسانها باشند.
حال در اين نقاطيكه غواصى ميكنند ملك كسى هم هست مالك معينى دارد؟
حاجى معين التجار- خير درياست ملك كسى نيست مال ايران است.
آقا سيد عبدالله- طورى بكنيد كه اين امتياز از طرف دولت باشد بنويسيد بموجب استيلائى كه دولت در كليه امورات مملكتى دارد امتياز غواصى را ببانك داده است.
آقا سيد محمد- دولت پس در اين باب ورقه عليحده بدهد.
آقا سيد عبدالله- مطلب را كه ميدانيد مباحات ملك همه است و هيچكس نميتواند مانع باشد اين انحصار به نشستن ما در اين مجلس برميخورد ولى آن لفظ كه باشد ربطى بما ندارد يعنى (بموجب استيلائى) خوبست همين طور بنويسيد.
آقا سيد محمد تقى- اين لفظ استيلا نوشتن با تصويب مجلس امضا بآن است خوبست همان دولت عليه نوشته بشود در اين مقام.
سعدالدوله- مگر آنها را غير دولت داده است اين فصل هم همانست همه را دولت داده است.
آقا سيد محمد تقى- اين يك خصوصيتى دارد.
آقا سيد محمد- همان نوشته عليحده بدهند.
مخبرالملك- نوشته عليحده نميشود آنوقت ما خيلى نوشته خارج لازم داريم اين عيبى ندارد اگر يك كمپانى در يك امرى تشكيل بشود مانع از كارهاى ديگران نيست همان لفظ (ميتواند) اينجا خوبست اين كمپانى است سايرين هم همان كارى كه ميكردند ميگفتند مثل اينست كه اگر راه آهنى كشيده شود بگوييم كه پس شتردار از كدام راه برود معلوم است بالطبيعه آنوقت شتر راه ديگر ميرود هيچ منافاتى هم با هم ندارند اينجا هم وقتى كمپانى شد سايرين قانع ميشوند و نفع هم ميبرند.
آقا سيد حسين تقى زاده- حالا ميخواهيم بدانيم كه اين لفظ (ميتواند) امتياز است؟
سعدالدوله- اگر ميتواند پس چرا ماليات بدهد و اگرماليات بدهد (ميتواند) نميشود آنوقت معادن آنها هم بايد (ميتواند) باشد چه فرق ميكند.
آقا سيد حسن تقى زاده- مقصود اينست كه اگر بانك بغير اين فصل تشكيل ميشود اين فصل از سر نباشد يا با لفظ (ميتواند) باشد من از روز اول گفتم كه در رهن املاك (ميتواند) چه معنى دارد گفتند همين امتياز است و ساير فصول هم همه (ميتواند) شد اين فصل هم همانطور باشد.
حاجى معين التجار- اگر عشر ميخواهند ديگر (ميتواند) معنى ندارد
سعدالدوله- اگر امتياز ميخواهند بايد عشر بدهند و اگر (ميتواند) بايد باشد عشر را برداريد گفتند (ميتواند) باشد و عشر نباشد.
حاجى معين التجار- دولت اين مطلب را قبول نميكنئد.
اسدالله ميرزا- اصلا اين فصل نباشد.
سعدالدوله- آنوقت بانك تشكيل نميشود.
آقا ميرزا ابوالحسن خان- آقاى تقى زاده جواب شما از اين كلمه داده شده است.
محقق الدوله- بايد مطلب را گفت كه توضيح بشود امروز بقانون دول كه در دست است آيا سواحل دريا مال دولت نيست؟ صيادى در دريا مال دولت نيست؟ وقتيكه مال دولت شد دولت ميتواند حق خود را بديگران بعنوان كمپانى شركت بدهد.
آقا ميرزا سيد محمد مجتهد- از اين جهت تمام متعلق بدولت است آقايان هم عرفيات را خوب ميدانند اما ملك شخصى دولت كه نيست مال تمام ملت است شرعاً نميتواند مال غير را بديگرى بدهد محقق الدوله- ميگويم بايد ملاحظه كرد اگر صرفه ملت در اينست بايد اقدام كرد.
آقا سيد محمد- اين مطلب ديگريست غير از آن مطلب است.
سعدالدوله- درست است امروز دولت و ملت يكى هستند بايد با هم كاركنند و بايد كارى كرد كه امروزه ملت صرفه ببرد همانطور كه دولت امتياز صيادى درياى مازندران را داده است در اينجا هم ميتواند بدهد.
آقا سيد محمد- در آن هم حرفست مگر او را كسى قبول كرده است.
سعدالدوله- اينها متعلق بدولت است.
حاجى معين التجار- امتياز خليج فارس اگر با باننك نشودبفرانسه داده شده است و اين جلوگيرى از آن ميكند.
مخبرالملك- ديگر اين فرمايشات رانكنيد امتياز بدون تصويب مجلس نميشود.
سعدالدوله- شما هم ديگر اين فرمايشات را نفرماييد بدون تصويب مجلس همه كار را ميكنند.
صديق حضرت- عرضى دارم. اين بانك براى اين تشكيل ميشود كه يك پولى بدولت قرض دهد غير از اين كه نيست؟ گفتند اين يك كارش هست.
صديق حضرت- بايد معلوم باشد كه اين پول را كى ميدهد و بچه شرط ميدهند.
رئيس- آن بموجب نوشته عليحده است كه ميدهد.
حاجى محمداسمعيل آقا- من علناً ميگويم اين حرفى را كه شما ميزنيد مسيونوز بشما پول داده است كه اين حرفها را بزنيد و رأى مردم را برگردانيد.
صديق حضرت- رأى من يك نفر چه فايده دارد و سايرين هم كه بميل و رأى من كار نميكنند اين حرفى كه شما ميزنيد اگر سند داريد اظهار كنيد ولى من اگر بخواهم بگويم با سند ميگويم. بعد خواستند قرعه براى صحت امتياز بكشند و فصل دوازدهم هم عبارت (دولت عليه) نوشته شد.
اسدالله ميرزا- چند نفر هستند كه ديروز حاضر نبودند و هيچ نشنيدند چطور رأى بدهند (گفتند ديگر نميشود حالا قرائت نمود).
رئيس- يك مطلبى اينجا اظهار ميشود ميگويند فصل بفصل رأى بگيرند.
سعدالدوله- آن فصل بفصل در صورتيست كه رأى ميگيرند و ميگذرند شما حالا پنج دفعه است كه خوانده ايد.
حاجى معين التجار- گويا مجلس يكدفعه در تمام آن رأى دادند و نوشته بمهر هم بصدر اعظم داد. اينكه دوباره برگشت آمد بمجلس براى شركت با خارجه بود كه صحبت شده بود.
رئيس- اين مطلب يكدفعه رأى گرفته شده است ولى گفتگو در شركت با خارجه آنهم گفتند كه بهمان داخله باشد. حالا هر كس با اين ترتيبى كه قرائت شد از تمام فصول رأى دارد ورق سفيد بيندازد و هر كس رأى ندارد ورق آبى بيندازد.
مخبرالملك- اين ناسخ رأى سابق ميشود بجهت آنكه بعضى از كلمات تغيير كرده است.
رئيس- بلى ديگر اين رأى ايخر است كه گرفته ميشود.
حاجى سيد اسمعيل- در سه شنبه چه مطلب بايد مذاكره شود مسبوق باشيم كه در او تأملى بشود.
رئيس- بعضى از تلگرافات و كاغذجات است آنها خوانده بشود.
آقا ميرزا طاهر- حالا ديگر اين امتيازنامه صحه ميشود و دستخط صادر ميگردد؟
رئيس- بلى ديگر از طرف مجلس تمام است.
آقا ميرزا طاهر- حالا بايد نظامنامه بانك را ببينيم (قرعه باتمام رسيد آراء تامه بر صحت امتيازنامه شد).
سعدالدوله- معلوم ميشود هيچ ورق آبى ندارد بآراء تامه شد.
محقق الدوله- اين امتيازنامه نيست فرمان حريت ملت است.
سعدالدوله- همين طور است فرمان حريت است.
آقا ميرزا ابوالحسن خان- گفته شد كه اين امتيازنامه نيست فرمان حريت است صحيح است. ولى فمران حريت در وقتى ميشود كه اين امر پيش برود و بانك تشكيل بشود و پيشرفت آن باينست كه ملت همراهى كنند و پول بدهند.
بعد مكتوبى از وزارت داخله قرائت شد كه در بابت انتخاب خراسان تلگراف كرده بوديم در جواب از طرف حكومت تلگرافى رسيد آنهم لفاً بمجلس فرستاده شد در ثانى اگر مجلس صلاح ديگر دانست عمل ميشود.
صورت تلگراف خراسان قرائت شد باين مضمون كه آنچه از ممانعت خراسان راپورت بمجلس دادند دروغ بود در صورتى كه دولت فرمان انتخاب بدهد حاكم به چه حق ممانعت دارد من شخصا كمال همراهى را در اين باب بعمل آوردم و مجلس هم براى انتخاب نمودم، چند نفر هم منتخب شدند اين تعويق و مسامحه از طرف وكلا است كه بعضى اين تعويق و مسامحه از طرف وكلا است كه بعضى مخارج ميخواهند و بعضى رأى شان از اينكار منصرف ميشود اين است كه تعويق افتاد.
آقا سيد حسين- اول احقاق حقى كه در اين باب از طرف مجلس بايد بشود اينست كه آنچه دخترى كه آصف الدوله فروخته است آنها را پس بگيرد در اين باب در زمان وزارت خارجه صدر اعظم سئوال و جواب شده بود وعين الدوله گفته بود كه من نميتوانم جلوگيرى كنم باز ميفروشد آنروز وزير داخله گفت كه بايد بعلم اليقين معلوم شود حالا بعد از علم اليقين آن دخترها را بهر قيمتى كه هست بخرد بدهد به مجلس بايد در اين امر مسامحه نكند.
رئيس- آنروز كه وزير داخله بودند سؤال و جواب شد بنا شد تحقيق بكنند آنچه كه بخراسان نوشته بشود تا جواب كتبى بيايد هنوز دير نشده.
آقا سيد حسين- اين مطلب ديگر تحقيق نميخواهد در اين باب با وزير امور خارجه گفتگو شده است.
آقا سيد محمد مجتهد- همچه چيزى از وزرات خارجه هست و گفتگو شد؟
رئيس- چه عرض كنم اطلاع ندارم.
آقا سيد محمد مجتهد- حرفيست ميگويد بخواهيد از وزير معلوم ميشود و 000 آن تلگرافى را كه از قوچان كرده بودند آنهم در همين مطالب بود.
رئيس- صورت آنرا فرستاديم.
آقا سيد هاشم- بايد در اين امور رسيدگى كرد و نگذاشت حقوق مسلمانان و ناموس ايشان از بين برود.
حاجى محمد اسمعيل آقا- نوشته بودند كه چند نفر بودند آنها اين كار را كردند و دخترها را فروختند نه آصف الدوله.
آقا سيد محمد مجتهد- دو نفر آنها در تهران هستند.
آقا سيد حسين- آنها كه حاكم نبودند حاكم آصف الدوله بود اگر آنها هم كردند بامر او بود ميگويند آصف الدوله حكم كرده بود ما اين كار را كرديم.
حاجى محمد اسمعيل آقا- بگفتن آنها كه نميشود آنها با آصف الدوله مغرض هستند پس بايد تحقيق كرد
</section>
<section type="session" number="37">
جلسه: 37
مذاكرات دارالشوراى ملى سه شنبه چهاردهم شهر ذيحجه الحرام.
صورت خلاصه مجلس روز يكشنبه قرائت شد. بعد اعتبارنامه آقا ميرزا مرتضى قليخان وكيل از طرف ملاكين اصفهان قرائت شد و مجلسيان باو تبريك گفتند.
آقا سيد عبدالله مجتهد- مطلبى كه هست اينست آنروزى كه وكلا خواستند براى حضور وزرا و همراهى ايشان چيزى بنويسند من آن روز اسائه ادب كردم و نگذاشتم كه ايشان بنويسند گفتيم باشد كه ما بنويسيم ما هم عريضه در كمال رعايت ادب و متانت بحضور مبارك روانه داشتيم همان بود كه همه شماها ديديد و خوانديد جواب خيلى خوب است ولى جواب تشريف آوردن وزرا را نفرموده بود اما اگر چه در معنى اين كار بود ديگر با وكلاست هر چه ميدانند و ميگويند من هم حاضرم و همراهى دارم.
حاجى سيد نصرالله- اين كه تمام ملت اين سنگها را بسينه ميزنند و ميخواهند كه اين خرابيها رفع شود در واقع براى دولت است زيرا كه بار اول فايده را آنها ميبرند ديگر چرا حاضر نيستند براى پيشرفت اين مطلب خيلى عجب است.
آقا سيد عبدالله مجتهد- وزرا بطورى كه بايد حاضر باشند از براى مجلس نيستند ولى شخص شاه و صدراعظم همراه و مساعدند ديگر رأى رأى وكلاست.
سيدالحكما- مگر عزل ونصب وزرا با شاه نيست اينها از اطاعت شاه هم خارجند وقتى كه خود پادشاه همراهست هر وزيرى كه مخالف باشد او را عزل كند.
آقا سيد عبدالله- اگر اين مطلب در مجلس عنوان نميشد مسئله نبود كه جواب مساعدى ندهند ولى حال كه عنوان شد بمجلس برميخورد واز شأنش ميكاهد.
وثوق الدوله- آن روز را مجلس حاضر بود كه بنويسد آقايان پيش گيرى كردندولى حالا حاضرند كه بنويسند؟
آقا سيد محمد مجتهد- ما آن مطالبى كه مقصود بود در آن كاغذ هيچ متعرض نشديم مجلس بنويسد و جواب بخواهد.
آقا سيد محمد تقى- تا وزرا مسئول در اين مجلس حاضر نشوند ونيايند براى همراهى كار مجلس بجائى نخواهد رسيد.
آقا سيد عبدالله- اگر آن نظامنامه را پيش پادشاه نميفرستادند از اول مسئله نبود چون فرستادند اهميت پيدا كرد اين مطلب هم حال همانطور است اهميتى پيدا كرده ديگر وكلا خود بدانند.
آقا سيد محمد تقى- ديگر تا مجلس اين كار را درست نكند و ترتيبى ندهد نبايد اقدام در كارى كرد.
وكيل التجار- تا وزرا در اين مجلس حاضر نشوند نميشود كه كارى صورت بگيرد وكلا ولايات هم نميايند.
حاجى سيد نصرالله- معلوم است آنها اين كار را ميكنند كه كم كم مجلس تحليل برود و ضعف پيدا كند ميگويند مردم هم خسته ميشوند هى كوتاه ميآيند وكلاى ساير ولايات هم نميآيند ديگر ملت بايد با اين تفصيل تكليف خود را بداند.
آقاى سيد محمد تقى- ملت حاضرند كه حق خود را مطالبه كنند.
آقاى سيد محمد مجتهد- وقتيكه وكلا نتوانند كارى بكنند موكلين آنها خود بدانند.
حاجى سيد نصرالله- چه حضورى بر فرض وزراء هم حضار شدند تا آنها معاونت و مساعدت نكنند چه فايده دارد مثلا اينجا انجمن عدليه قرار دادند بنده يكى از اجزا آن انجمن هستم اين انجمن اسباب و لوازمات ميخواهد در صورتيكه آنها نباشد چه بكنيم.
حاجى معين التجار- شما بنويسيد بدولت شايد دولت خودش همراهى كند.
آقاى سيد حسن تقى زاده- غرض حضور آنها نيست غرض اينست كه بايد وزرا معرفى شده در اينجا بايد حاضر بشوند.
حاجى معين التجار- همين مطلب را بنويسيد جواب بخواهيد.
آقا سيد حسين- هيئت وزراء را معرفى كنند بمجلس تا مسئول باشند.
حاجى معين التجار- اول مجلس بنويسد كه آنها معرفى كنند بتوسط شخص اول صدر اعظم بعد هر وقت آنها را خواستند حاضر بشوند.
حاجى سيد نصرالله- اين نميشود كه يكروز آنها را بخواهند و روز ديگر آنها حاضر بشوند كار باين ترتيب نميشود پيش برود.
وكيل التجار- اول وزراء معين بشوند بعد هر وقت كه مجلس آن ها را بخواهد بايد حاضر بشوند.
حاجى محمد اسمعيل آقا- امروز بايد آنها معرفى بشوند كه مجلس بعدها تكليف خودش را با آنها بداند.
حاجى معين التجار- حالا آن نوشته كه بايد نوشت بهمين ترتيب بنويسند و بخوانند.
آقاى سيد محمد تقى- اين طور نوشته فايده ندارد بايد نوشته بشود اگر آنها حاضر نشدند براى انجام امور تكليف خود را بدانند و مجلس هم تعطيل ميشود.
حاجى معين التجار- حالا همانطور بنويسند كه معرفى بشوند و حاضر بشوند اگر جواب مساعد نيامد بعد اينطور بنويسند.
حاجى سيد نصرالله- اين چه فايده دارد بايد همراه باشند.
حاجى محمد اسمعيل آقا- غرض اين نيست كه آنها حاضر بشوند اگر حاضر شدند و گفتند تكليف ما معين نيست ما چه بگوييم؟
وثوق الدوله- مجلس حاضر بود پريروز كه بنويسد آقايان نوشتند حالا هم بايد مجلس بنويسد و تكليف بخواهد.
خياط باشى- وزير امور خارجه را چند دفعه خواستند و نوشتند جواب نداد.
حاجى محمد اسمعيل آقا- از مطلب خارج نشوند بايد نوشت كه صدر اعظم هيئت وزراء را بياورند اينجا معرفى كنندواين مطلب تا روز پنجشنبه و شنبه بايد صورت بگيرد.
خياط باشى- براى وزرا جايى معين باشد كه هر وقت حاضر ميشوندمكان ايشان معلوم باشد.
حاجى معين التجار- مطلبى كه داريد آنراهم بنويسيد كه براى چيست.
حاجى محمد اسمعيل آقا- اول اين مطلب را تمام بكنيد عقيده من اينست كه تا اين مطلب تمام نشود در مطلب ديگر داخل نشويد.
سيد الحكما- بايد وزراء حاضر باشند كه انجام كار را از ايشان بخواهيم اگر اينها حاضر نباشند مجلس نميتواند احكام خود را خودش اجرا كند.
حاجى سيد نصرالله- جوابى كه بما ميدهند ميگويد كدام مطلب را نوشته ايد كه اجرا نشد آخر تا آنها همراه نباشند و حاضر براى انجام امور نباشند نميشود.
حاجى معين التجار- همراهى آنها بيك اندازه بوده است و حاضر ميشدند ولى مذاكرات مجلس بى ترتيب شد آنها كه همراه بودند.
وكيل التجار- وقتيكه آنها حاضر بشوند مجلس مذاكرات هفتگى خودش را مرتب ميكند و معلوم خواهد شد كه فردا ميخواهد چه گفتگو كند.
حاجى عبدالوهاب- مردم خواهش دارند كه جواب شاه را در اين باب بخوانيد تابدانند.
حاجى سيد نصرالله- همين بود كه مذاكره شد لازم بخواندن نيست (بعد مذاكره در تعيين روز شد كه چه روزى آنها حاضر شوند بعد از مذاكرات زياد قرار بروز يكشنبه شد).
وكيل التجار- بودجه مملكت بايد معين شود جمع و خرج دولت بايد رسيدگى شود اينقدر وقتى نماينده خوبست روز جمعه باشندو براى معرفى مجلس فوق العاده تشكيل شود معطل نيست (بعد مكتوبى كه بصدارت در اين باب نوشته قرائت شد خلاصه اينكه بايد هيئت وزرا بتوسط شخص اول صدر اعظم روز يكشنبه در مجلس حاضر و معرفى شودند والا مجلس تعطيل ميشود).
آقا سيد حسين- تعطيل چرا مجلس تعطيل نميشود اين كلمه را برداريد (جمعى گفتند بايد باشد).
حاجى سيد نصرالله- شما گمان ميكنيد كه قوام مجلس بوجود ماست اينطور نيست ملت تكليف خودش را ميداند.
حسنعليخان- لفظ تعطيل باشد آخر نشستن ما دراينجا چه فايده دارد.
آقا سيد حسن تقى زاده- اين اتمام حجت است و اتمام حجت بايد در مرتبه سيم باشد بواسطه تبادل افكار تعويق افتاد حال براى اتمام حجت بگذاريد در مرتبه ديگر كه هيئت مجلس حضوراً اين عرض را مينمايند.
حاجى سيد نصرالله- بر فرض كه يكدفعه ديگر هم براى اتمام حجت گذاشتيم آخر چه فرق ميكند.
آقا سيد عبدالله مجتهد- اينطور بنويسيد كه اگر در آن روز حاضر نشوند معلوم ميشود كه وزرا در استحكام بنيان مجلس حاضر نيستند بعد بهمين مضمون نوشتند جمعى گفتند كه آن كلمه اولى قشر بود در اين مقام.
حاج سيد نصرالله- قشر نيست واقع است همين طور است.
گفتند وقتيكه حاضر نشوند قهراً مجلس تعطيل است لازم بنوشتن نيست.
</section>
<section type="session" number="38">
جلسه: 38
مذاكرات دارالشوراى ملى پنجشنبه 16 شهر ذيحجه الحرام‏
خلاصه صورت روز سه شنبه قرائت شد.
رئيس- غرض از تمناى مجلس و حضور وزراء محترم اين بود كه مسلم است بدون همدستى وزرا كارى از مجلس پيشرفت ندارد بايد باتحاد و همدستى كار دولت انجام بگيرد اينكه نوشته شد براى اين بود كه وزرا تشريف بياورند بميزان قانون اساسى كه امروز داريم بيكدرجه قبول مسئوليت بفرماييد مسئوليت تامه امروزه تا قانون نوشته نشود حاصل نميشود ولى بهمين ترتيبى كه هست خود را مسئول بدانند تا در آنرشته سلوك كنيم و بهمراهى كارى از پيش برود.
آقا سيد محمد مجتهد- غالباً مطالبى كه مطرح ميشود راجع بوزراست بايد آنها حاضر باشند تا مطلب تمام شود.
سعدالدوله- رقعه كه در اين باب بصدر اعظم نوشته شد خوبست قرائت شود. (در اين موقع آقا ميرعماد اظهار داشت كه صورت تلگرافى است كه از تنكابن كرده اند با اينكه در تلگرافخانه او را تغيير دادند بخوانند ببينند چيست).
آقا سيد عبدالله- خودشان تلگراف را خواندند كه مشتمل بود بر اينكه مجلس براى انتخاب منتقد نموديم ولى با وجود اين حاكم غير ممكن و خونها هدر از مجلس دادرسى بشود.
وزير داخله- اگر مقصود پسر نصرالسلطنه است امضا شده و خواهد آ،، د.
سعدالدوله- حالا پس فردا صدر اعظم خواهند تشريف آورد براى حدود و معرفى وزرا كه معين بفرمايند.
وزير ماليه- ما كه سه روز بيشتر آمديم.
سعدالدوله- رقعه اينطور دلالت ميكند كه بايد خودشان تشريف بياورند و حدود و مسئوليت وزرا را معين و مشخص نمايند و وزرا را معرفى نمايند اينطور نميشود مگر خود وزرا تكاليف و حدود خودشان را معين نمايند.
حاجى محمد اسمعيل آقا- مقصود از تسديع مقام صدارت اين بود كه بايد حدود وزرا را معلوم نمايند كه مجلس بعدها تكليف خود را با آنها بداند و الا شخص وزراء مملكت را همه كس ميشناسد و ميداند غرض تعيين حدود و معرفى و مسئوليت ايشانست كه بعدها مجلس بهر وزراتخانه مطلبى داشته باشد ديگر متعذر نشود كه بايد بصدارت اطلاع بدهيم.
سعدالدوله- بلى مقصود همين بود كه بايد حدود و مسئوليت معلوم باشد چون مثلش هم در خارج معلوم شد كه از بعضى پرسيدند گفتند ما مسئول اينكار نيستيم پس بايد حدود و تكاليف هر يك معلوم باشد كه مجلس تكليف خود را با آنها بداند و با مجلس با هم كار بكنند وزرا بمنزله روح مملكت هستند بايد روح با بدن با هم كار بكنند مقصود پيشرفت كار است حال آقايان خود ميدانند منتظرند كه آقاى صدر اعظم تشريف بياورند و حدود اينها را معين كنند يا بهمين مجلس اكتفا ميكنند.
وزير علوم- ترتيب كار بايد از روى قانون باشد وقتى كه قانون وضع بشود حدود ما معين ميشود.
سعدالدوله- بايد كارى كرد كه امورات پيشرفت داشته باشد تا وقتى كه قانون وضع بشود نميشود اينطور كارها مختل بماند امروزه بايد جلوگيرى كرد.
وزير خارجه- مطالبى كه راجع بوزارت خارجه است دو سه روز قبل اطلاع بدهيد در جوابش حاضريم.
سعدالدوله- البته اين مطلب را مجلس ميداند كه در امورات مهمه بايد قبل از وقت اطلاع بدهند مقصود اين بود كه حدود وزرا معين باشد.
حاجى امين الضرب- معلوم است آقاى وزير خارجه خودشان را معرفى كردند و مسئول دانسته اند.
سعدالدوله- البته همينطور حدود خودشان را هم معين ميكنند.
وزير خارجه- آنچه راجع بمن است حاضرم و خودم را مسئول آنها ميدام.
سعدالدوله- بعد از اين مجلس با شما خيلى گفتگو و حرفها دارد حالا بماند تا موقعش.
حاجى محمد اسمعيل آقا- جناب وزير ماليه چه ميفرمايند؟
وزير ماليه- من گفته بودم همانست كه در چند روز پيش گفته شد.
حاجى محمد اسمعيل آقا- امروز غير از آنروز است امروز بايد وزير ماليه بطور صحيح معرفى بشود.
سعدالدوله- امروز وزير ماليه بايد مثل وزير ماليه خارجه تمام عايدات و فوايد دولتى از نقد و جنس راجع باو باشد و او مسئول تمام آنها باشد شما باينطور حاضريد بگوييد.
وزير ماليه- خارجه كه ميگوييد دول خارجه متعدد است هر مملكتى يك نحو اقتضائى دارد. امروز من وزير ماليه ايران هستم آنچه كه بمن راجع است همان بود كه گفتم نقد و جنس ميگوييد چه وقت با من بود كه من كه تحويل دار نيستم آنچه كه آن روز گفتم اگر امروز باز بگويم مكرر خواهد بود اگر چه شنيدم باز در خارج حرفهاى آنروز را توجيه ملايرضى صاحبه ميكردند ولى تفصيل همان بود كه عرض شد.
حاجى سيد نصرالله- غرض اينست كه امروزه بايد اصلاح امور ملمكت كرد من ميگويم نه شما شخص وزير ماليه بلكه شما شخص عالم اين مملكت هستيد بايد راهنمايى كنيد كه صلاح چه چيز است و چه بايد كرد اينكه هر مملكت اقتضائى دارد صحيح است ما نميخواهيم حال قانون فلان مملكت را در اينجا امروزه جارى كنيم ميگوييم بايد دست هم را گرفته كار كرد.
وزير ماليه- من پيش هم گفتم اگر غرض اصلاح است آنچه از من پيشرفت دارد بقدر قوه خودم حاضرم ولى از يك شخص تنها كار پيشرفت ندارد.
حاجى سيد نصرالله- غرض ما هم همين است بسيار خوب از شما خيلى ممنون هستيم.
وزير ماليه- آنروز گفتم اينكارها بايد به اتفاق همديگر باشد جناب سعدالدوله هم راست ميگويد ولى گفتگو در اساس است اساس را از شخص وزير تنها نبايد خواست بايد بهمدستى و همراهى يك ديگر اينكار را كرد.
سعدالدوله- آن مطلب ديگريست امروز همينطور كه جناب وزير خارجه مسئوليت را در عهده گرفته است وزرا ديگر هم اينمطلب را عهده بگيرند آنوقت در مجلس ديگر مذاكره اساس قانون وترتيب آن بايد بشود.
حاجى محمد اسمعيل آقا- حال بايد يك عرضى بكنم كه غير از اين وزرا دولت وزير ديگرى هم دارد يا نه اين مطلب را بايد بدانيم اگر وزير ديگرى هست او را هم بايد بشناسيم.
حاجى امين الضرب- مقصود اينست كه وزير ماليه در تمام صادرات و واردات دولتى مسئول است يا خير؟
آقا ميرزا ابوالحسن خان- آن عرضى كه پريروز خدمت شما كردم اين بود كه گمرك وزير عليحده دارد يا آنچه متعلق بگمرك است از شما سؤال بشود جواب ميدهيد؟
حاجى محمد اسمعيل آقا- باز اينجا حرف شعبه پيدا كرد غرض اين بود كه غير از اينها وزير ديگر هم داريم يا خير؟
سعدالدوله- همان رقعه كه خوانده شد مقصود اين بود كه اين وزرا معرفى بشوند آيا آنها را معرفى كردند و غير از ايشان ديگر وزيرى هم هست؟
وزير داخله- اين مطلب را بايد از صدر اعظم پرسيد و از ايشان بخواهيد.
سعدالدوله- من از رئيس ميپرسم كه واسطه بين مجلس و دولت است.
رئيس- هنوز كه خبرى نرسيده است.
وزير عدليه- يعنى دو وزير ماليه هست و غير از اينها وزراء ديگر هستند؟
سعدالدوله- من چه ميدانم شايد باشند شايد يكى فردا پيدا شد و كالسكه هاى شهر را اداره كرد و گفت كه من وزير كالسكه هستم.
حاجى محمد اسمعيل آقا- غرض اينست كه اين مطلب امروز باز ناقص است فردا اگر يك مطلبى سؤال شود ميگويند كه ما مسئول اين مطلب نيستيم و جزء اداره عليحده ايست.
وزير داخله- وقتيكه نظامنامه را بوزارتخانها دادند آنوقت هر وزير مثل وزير خارجه مسئول تمام امورات اداره خودش ميباشد.
سعدالدوله- هر چه كه گفتيم ميگويند بايد قانون نوشته شود نوشتن قانون منافات ندارد با اينكه هر وزيرى ترتيب اداره خود را بنويسد بياورد در مجلس تصحيح كنند آنوقت بآن عمل كنند اما آمديم سر قانون، قانون نوشتن از مجلس ميشود و از طرف وزراء هم ميشود از هر دو هم ميشود و از مجلس سنا هم ميشود مثل اينكه ببنده گفتند تو قانون بعضى از ادارات را بنويس حال منهم مينويسم ولى من خودم اطمينان بنوشتن خودم ندارم بايد كارى كرد كه اصلاح امور بشود.
حاج سيد نصرالله- بايد آنچه لازم است عمل كرد و بهمراهى با هم در صدد اصلاح برايند مثلا من ميگويم كه اگر كارى با وزير عدليه است ولى از بازوى وزير ماليه برميآيد بايد ايشان همراهى كنند و آن كار را كار خود بدانند.
وزير ماليه- اين مطلب صحيح است اين مختصرى بود كه فرموديد ميخواهيد عرض كنم اول مرتبه اصلاح ترتيب قانون اساسيست اين مطلب در عهده يكنفر نيست بايد كميسيونى منعقد بشود يعنى انجمنى باشد بر اينكه هر كس اطلاع كامل دارد باتفاق يكديگر بنشينند و بنويسند لازم نيست كه از وزرا و مجلس باشند هر كس از افراد ملت كه ميتواند اينكار را بكند در آن انجمن حاضر بشود و آنچه كه ميداندن بنويسد بعد از نوشتن اين قانون همانطور بقانون نظامنامه عمل كنند بعد از آن براى اجراى آن قانون محتاج ببعضى از قوانين ميشويم كه آنها را بايد در ادارات اشخاص عالم بنويسند بياورند در مجلس تصحيح كنند بعد از روى آن اجرا نمايند بعد از اينها باز مرتبه ديگر محتاج ميشويم بقواعدى كه آنهم از اصول اساسى برداشته ميشود آنرا هم مينويسيد اين سه درجه است كه عرض شد كه درجه اول بايد بكميسيون اصلاح شود و درجه دويم را همان ادارات و وزارت خانها مينويسند سيمى را هم از روى همان اصول مينويسند مثلا گفتند كه تو بنويس من نميدانم چه بنويسم و از من چه خواستند كه تا بنويسم اگر بنوشتن است من فردا برميدارم قانون وزارت ماليه فرانسه را ترجمه ميكنم اما يك چير خيلى مهملى ميشود كه بسيار بى ترتيب است و براى مملكت ما هيچ فايده ندارد.
حاجى سيد نصرالله- همين طور كه فرموديد همه بايد باتفاق هم كار بكنند.
سعدالدوله- آنزمان كه بنده آمدم همين طور كه فرموده بوديد بنده حاضر شده بودم چونكه بمن گفتند شما بنويسيد من از فرنگ كتابهم خواستم اسباب و لوازمات را هم جمع آورى نمودم اطاق با اسباب مرتب و پانزده نفر اجزاء حاضر بودند و مشغول نوشتن بودند تا دو ماه باين ترتيب بود بعد موقوف شد و گفتند تقسيم بشود آن ترتيب را بر هم زدند نميدانم سبب چه شد؟
حاجى سيد نصرالله- همانطور كه ميفرماييد حال هم بايد رفتار كرد بهر نحويكه باشد بايد كارى كرد كه روزبروز فايده حاصل بشود.
سعدالدوله- غرض اينستكه داخل دو ما نحن فيه باشيم مطلب از بين نرود.
آقا سيد حسن تقى زاده- اين مجلس با هيئت دولت كه يك عده از وزرا هستند طرف است وقتى كه طرف شد تمام سئوالات را آنها جواب بدهند اگر يك كرور سؤال باشد بايد جواب داده شود حال اگر كسى ديگرى باشد كه آنهم طرف سوال مجلس باشد بايد حاضر باشد والا ناقص است آنوقت اگر مطلبى خواستيم سؤال كنيم طرف سؤال حاضر نيست اين ناقص ميماند پس بايد تمام وزرا معرفى بشوند و حاضر باشند كه سؤالات مجلس بى جواب نمايند.
حاجى سيد نصرالله- امروز يك اندازه درست و صحيح است اين عدد اصول وزراست كه حاضر شدند.
آقا سيد حسن تقى زاده- وزرات گمرك حاضر نيست.
حاجى سيد نصرالله- ما وزير گمرك نداريم شما ميخواهيد او را وزير گمرك بدانيد.
سعدالدوله- استدعا اينستكه مطلب تمام شود باطراف نرويد.
حاجى محمد اسمعيل آقا- اينمطلب را ما نميتوانيم بگوييم دولت بما بگويد كه همين اينها هستند تا ما با اينها سوال و جواب بكنيم امروز كه حاضر شدند ميخواهيم بدانيم كه تمام وزراء همين اينها هستند يا غير اينها هم كسى هست.
مخبرالملك- جواب اين حرف شما را بايد صدر اعظم بدهد ولى حضور اين وزراء امروز يك فايده دارد كه بايد بدانيم ايشان بقانون اساسى خودشان را مسئول ميدانند يا نميدانند مثلا آنروز جناب ناصرالملك گفته بودند كه من يك ثباتى هستم برات و فرمانى كه بمن دادند من نيت ميكنم اينمعنى مسئوليت نيست اگر مسئول هستند و قبول مسئوليت مينمايند معلوم باشد واگر نيستند آنهم بگويند تا مجلس تكليف خودش را بداند.
سعدالدوله- ما هم با شما در اين قول شريكيم.
وزير علوم- بايد انجمنى باشد كه در آنجا درست مطلب گفته شود بعضى چيزها هنوز زود است.
سعدالدوله- انجمن لازم نيست بايد گفت من با شما خيلى دوست و برادر ولى در مجلس بايدشما را بآن سمتى كه هستيد معرفى كنم.
حاجى امين الضرب- عجب است كه جناب وزير علوم ميگويد زود است و همه ميگويند دير شده و كارى از پيش نرفته.
وزير علوم- وقتيكه قانون نظامنامه مرتب شد بآن عمل ميشود.
مخبرالملك- قانون چه منافاتى دارد با اينكه وزير داخله از حكما پول نگيرد و پيشكش از آنها نگيرند كه حكومت بدهند اينها چه حرفست بايد كار از روى صحت باشد.
حاجى سيد باقر- چرا از وزير لشكر پول نگرفتند باو كار دارند.
سعدالدوله- آن كميسيونى كه شده بود و آن عرايضى كه بنده كرده بودم شاه هم تمجيد فرمودند كه صحيح است نبايد از حكام پيشكش گرفت حال باز ميگويند كه از اصف الدوله بهمان ترتيب سابق پيشكش گرفته و اضافه ماليات را از او ميگيرند و حكومت را باو دادند.
وزير عدليه- همچو چيزى نيست اضافه ماليه همان مال سابق است امسال را گفتند اين حرفها نباشد و ماليات را با آن دستورى كه ميدهند بگيرند سال ديگر را از روى مميزى بگيرند.
سعدالدوله- اين همه شكايتى كه از اصف الدوله كردند شما وزير عدليه هستيد چه كرده ايد؟
وزير عدليه- شنيدم ولى كسى بمن چيزى نگفته است واز من نخواسته اند اين شخص وزير لشكر كه ميگويند پول داده است بكى داده است وكجا وچرا همين ميگويند از او پول گرفته اند.
وزير لشكر- بخدا قسم كه من هيچ خبر نداشتم بى خبر ديدم كه اين كار را بمن رجوع كردند چرا من پول ميدادم.
سعدالدوله- شما ميگوييد كه من ندادم ولى همه مردم ميگويند كه شما پانزده هزار تومان داده ايد.
وزير عدليه- من هيچ حاضر نيستم و روا نميدارم كه بكسى ظلم بشود من مسئول پيش خداو رسول هستم مجلس مرا مسئول ميداند من خودم را مسئول خدا ميدانم بقدر قوه خودم هم نميگذارم كه كسى بر ديگرى ظلم كند ولى آن ترتيبى كه شما ميخواهيد اسباب واجزا و پول ميخواهد بمن بدهند من حاضرم كه عمل كنم.
حاجى محمد اسمعيل آقا- غرض اين بود كه امروز وزرا مسئوليت خودشان را بيان نمايند وزير خارجه خود را مسئول دانسته اند وزير عدليه هم بشرطه وزرا هم بفرمايند تا معلوم شود. وزير معادن- من خودم را مسئول ميدانم همانطوريكه اين امر را بمن واگذار نمودندمنهم مسئول آن هستم.
سعدالدوله- شما كسى هستيد كه امتحان خودتان را دراروپا داده ايد اداره وزارت معادن از همه ادارات منظم تر است.
حاج محمد اسمعيل آقا- مقصود اينكه باتحاد و همراهى هم بايد كار كرد.
رئيس- اين اجلاس امروز براى اين بود كه صدر اعظم وزير را معرفى بنمايند و تا يك حدى اينها امروز خودشان را مسئول مجلس بدانند ولى امروز در اين مجلس بعضى خود را مسئول و بعضى غير مسئول دانسته اند آن مقصوديكه مجلس داشت ناقص ماند على العجاله بايد امروزه تا يكمقدارى بقانون اساسى عمل شود وجواب مجلس را از روى قانون بايد داد.
حاج محمد اسمعيل آقا- بايد ترتيب صحيح بعمل بيايد.
سعدالدوله- دنباله كارها بايد بهمان ترتيب صحيح باشد.
رئيس- بلى آن ترتيب امروز بعمل نيامد.
آقا سيد هاشم- اين مجلس ناقص بود همانطور كه قرار بود بايد روز يكشنبه صدر اعظم با وزرا بيايند در اينجا تا حدود مسئوليت ايشان معلوم شود.
رئيس- بايد كارى كرد كه ترتيب صحيح داشته باشد.
آقا سيد هاشم- مقصود اتحاد است و اينكه ما وزرا مملكت را بشناسيم، اينكه ميگويند تا قانون وزارتخانها نوشته شود واصلاح شود همينطور بماند اين نميشود بايد امروزه كارى كرد غرض در بين نيست ملت هم براى دولت كار ميكند از ماضى گذشت بايد اصلاح بعد ما را بخواهيم.
وزير ماليه- اين فرمايش صحيح است بايد اتحاد كرد و غرضى در بين نباشد كه اگر غرض باشد واويلا كه از اين خرابتر خواهد شد بنده عرض ميكنم و غرض هم رد و بحث نيست ميگوييد بعضى مسئوليت را قبول نكردند من ميتوانم چيزيكه در عهده من است قبول كنم و كارها فقط بقبول كردن من درست نميشود.
آقا ميرزا ابوالحسن خان- در اينكه سرنوشت ايران در يد وزرا است شبهه نيست و در اينكه شاه ما ايرانيست شبهه ندارد و در اينكه وزرا ما بايد ايرانى باشند آنهم شبهه نيست همان عرضيستكه خدمت شما كردم شما خود را مسئول ميدانيد يا نه.
وزير ماليه- من حالا ميتوانم چند اداره را جمع خود بگيرم.
آقا ميرزا ابوالحسن خان- مقصود گمرك است ودر آنروز هم از شما پرسيده شد حال اگر فردا از شما از اداره گمرك سؤال بشود جواب ميدهيد يا نه؟
وزير ماليه- ترتيب امروز و ديروز همانست فرقى نكرده.
حاجى محمد اسمعيل آقا- غرض از اين مجلس معرفى وزرا بود كه معرفى شوند والا ما ميخواستيم آنها بما چيزى بدهند مطلب همانست كه وزير عدليه گفت پول واسباب ميخواهد تا تغيير كند.
حاجى سيد نصرالله- مسئوليت گمرك ملزوم وزرات ماليه هست.
وزير ماليه- حالا كه نيست.
حاجى سيد نصرالله- در واقع ميگويم.
حاجى محمد اسمعيل آقا- حالا كه هست پس چطور بايد تصحيح كرد تصحيح آن با وزير ماليه است يا خير.
وزير ماليه- ميشود باشد ميشود نباشد.
حاجى سيد نصرالله- بايد اين تكليف را وزير ماليه در عهده بگيرد.
حاجى محمد اسمعيل آقا- اين تكليف وزير ماليه است كه از دولت بخواهد كه مرا چه جور وزيرماليه كرده ايد از من اينطور ميخواهند تكليف چيست.
وزير ماليه- بايد كارها از روى ترتيب باشد وقتيكه قانون نوشته و تا يكى دو سال عمل شد اين ترتيبات منظم ميشود.
حاجى سيد ابراهيم- اينها طفره است معلوم است خودتان را مسئول نميدانيد.
وزير ماليه- اينكه شما ميگوييد پس هر كس كار براى خودش بايد درست كند اينكه نميشود.
آقا ميرزا ابوالحسن خان- مقصود آقاى وزير اينست كه آنچه بمن راجع است من حاضرم اما آن مطلب را بايد مجلس از دولت بخواهد كه ما ايرانى نژاد و شاه ما ايرانى مملكت ما وزير از خارجى نميخواهد اين مطلب را بابيد بگوييم كه وزير ماليه براى اينست كه تمام عايدات دولتى با او باشد و خارجه را هم بوزارت قبول نداريم از اين به بعد او را عزل نماييد.
حاجى محمد اسمعيل آقا- هنوز معلوم نيست كه او وزير باشد معرفى نكرده اند كه شما او را وزير ميخوانيد.
آقا ميرزا ابوالحسن خان- خير همين است كه ميگويم.
وزير ماليه- گمرك خودش اداره بزرگيست رئيس دارد اجزا دارد 00 آنچه كه راجع بمن بود اين دفترها بود كه دادم خدمت شما مگر قدرى باقيست كه آنرا هم گفته ام بدهند.
آقا سيد عبدالله- وزارت ماليه بايد تمام صادرات و واردات دولتى با او باشد.
وزير ماليه- تمام حواس را راجع بيك مطلب كردن وقت را ضايع ميكند قانون كه باشد همه اينها اصلاح ميشود.
آقاسيد عبدالله مجتهد- فردا كميسيونى بشود واز اينجا بروند خدمت صدر اعظم كه قانون نوشته بشود وعمل شود.
رئيس- خلاصه فرمايش وزير اينستكه بايد اصول وزارتخانها نوشته شود و زودتر بآن عمل شود.
مخبرالملك- اگر وزراء زودتر حاضر ميشدند و خود را مسئول ميدانستند تا حال نوشته شده بود.
وزير علوم- تا خانه ساخته نشود نميشود گفت اين خوب يا بد است.
آقا سيد عبدالله- مجلس بى نتيجه نباشد چندنفر امشت بروند خدمت صدارت آنها هرچه اجزائيكه ميخواهند بگويند و هر كس كه ميتواند اينكار را بكند او را بياورند زودتر بنويسند ومشغول شوند.
حاجى محمد اسمعيل آقا- آنروز كه مجلس منعقد شده بود جناب صدر اعظم فرمودند كه بنويسند و مشغولند مينويسند ولى اين مجلس حالا ميخواهد بداند كه وزرا همين اينها هستند يا غير اينها هم هست و حدود و مسئوليت ايشانرا ميخواهد معيناً بداند بعد از آن روز بروز فصل بفصل نوشته ميشود ميآيد در مجلس خوانده و تصحيح ميشود بعد بآن عمل ميكنند.
آقاى آقا سيد عبدالله مجتهد- خيلى خوب از فردا بايد در همين كار حاضر بشويد.
سعدالدوله- اينكه ميفرماييد درجه دوم است وقتى كه صدر اعظم وزرا را آورد معرفى فرمود و مسئوليت آنها را محدود و معين كرد آنوقت بنده نقشه اينكار را كشيده ام از روى همان مشغول عمل ميشويم.
آقاسيدعبدالله مجتهد- حالا مجلس را بى نتيجه نگذاريد اين مجلس مغتنم است.
سعدالدوله- عرض پيش ما ناقص ماند بايد انجام بگيرد.
 (بعد مكتوب صدارت را كه بمجلس نوشته بودند در بابت احضار وزرا و حاضر شدن ايشان قرائت شد).
سعدالدوله- ما ميخواهيم بدانيم كه دبيرالدوله نماينده شان را فرستادند اينجا جاى نماينده نبود.
آقا ميرزا محمود اصفهانى- خودش كسالت داشت و ناخوش بود.
بعضى گفتند مگر وزير جنگ نداريم چرا ايشان حاضر نشدند.
آقا سيد عبدالله- وزير جنگ به بنده نوشته بودند خيلى عذرخواهى كردند كه من كار دارم و نرسيدم هر امرى كه باشد من در انجامش حاضرم و خودم هم در مجلس حاضر ميشوم و هر چه بخواهند همراهى دارم.
</section>
<section type="session" number="39">
جلسه: 39
مذاكرات دارالشوراى ملى يكشنبه 19 شهر ذى حجه الحرام.
آقا سيد محمد تقى- غرض اين بود كه وضع اين مجلس خيلى بى ترتيب است مردم گمان كرده اند كه مجلس بايد وضعش مخالف با قانون دولت و طرف با او باشد و حال اينكه اين نيست مقصود اين است كه مجلس و دولت دست هم را گرفته قانون مملكت را اجرا كنند اين مجلس كه مجلس نيست اينجا روضه هم نميشود خواند اين وضع و ترتيب نيست كه مجلس پيش گرفته است.
سعدالدوله- براى ترتيب مجلس كه تماشاچيها شلوغ نكنند چند صندلى براى وكلا بگذارند و تماشاچيها پشت صندلى بنشينند كه مزاحمت بوكلا نداشته باشند.
آقا سيد محمد تقى- غرض اين بود كه در مجالس و انجمنهاى عمومى از ميرزا رضا تمجيد ميكنندو ميگويند كه خدا رحمت كند خوب آدمى بود همچه آدمى چطور است و حقش چيست. (جمعى گفتند اين شخص مخالف با ملت ودولت است مفسد ومفتن است)
سعدالدوله- شايد بعضى نطقها راسا معين بد ميشنوند من اينطور كه شما ميگوييد نشنيدم نميدانم.
آقا سيد محمد تقى- مقصود اينست كه تمام كارها از روى قانون است ما كه ميگوييم وزراء مشغول هستند نه مسئول فرد فرد ملت هستند يا مسئول مجلس هستند مسئول قانون هستند. نبايد بآنها گفت كه اگر وزرا نيامدند و خود را مسئول نداستند ما آنها را ميكشيم يا بزور مياوريم حاضر ميكنيم كه خودشان را مسئول مجلس بدانند.
سعدالدوله- مسئوليت وزرا معين ولى نبايد بجبر آنها را حاضر كرد اينهم كه گفتيم حاضر شويد براى تعيين حدود و تكاليف ايشان بوده است والا هر روزيكه بآنها كارى هست بايد خودشان يا معاون ايشان حاضر بشوند براى پيشرفت كار اما در اينگونه مطالب من هم با شما موافقم شنيدم كه دعوا و نزاع كردند آخر در اين موقع اين معنى اتحاد ملت است؟ اين همراهى است، اينها از نادانى و جهالت است ما كه ميگوييم بايد وزرا را حاضر كرد براى كار نه اينكه با آنها طرف شد مقصود اين است كه ملت بايد خودش مجرى احكام باشد آيا اين خوبست كه در مجلس معارف با وزير علوم طرف ميشوند واين كارها را ميكنند؟ خوبست قدرى معنى مجلس را بمردم حالى كرد و درعوض اشعار اينها را در روزنامجات بنويسند كه مردم بفهمند معنى مجلس چيست.
آقا ميرزا سيد محمد مجتهد- چرا نظامنامه را اجرا نميكنيد.
آقا سيد محمد تقى- كراراً اين مطلب را بنده گفتم كه نظامنامه را بايد اجرا كرد.
آقا ميرزا محسن- شما نظامنامه اساسى را ميگوييد؟
آقا ميرزا سيد محمد- بلى او را باز كنيد بآن عمل كنيد.
سعدالدوله- حالا كم كم مردم ياد گرفتند ميآيند تمام تظلمات را اينجا ميكنند بايد حالى كرد كه اينجا جاى تظلم نيست پس وزير عدليه براى چيست؟ مثلا فلان معلم مدرسه شكايت از مدير آن دارد اين بايد بوزير علوم رجوع كند اين مجلس كارهاى كلى دارد اين مجلس بايد ماليه را درست كند اين مجلس بايد ترتيب حدود و ثغور بدهد اين مجلس با وزير خارجه گفتگو دارد من نميدانم كه چطور است مجلس گاهى حاكم گاهى وزير عدليه است اين مجلس همه چيز اين است ولى هيچكدام از اينها نيست خوب است اين مطلب را در روزنامه ها بنويسند ما اينجا نويسنده خيلى داريم آقاى تقى زاده خوب است خوب چيز مينويسد بايد به مردم فهماند معنى مجلس را كه مجلس اينها نيست كه شما فهميده ايد.
آقا سيد محمد تقى- آقاى سعدالدوله ميفرمايند اگر معلمى حرفى داشته باشد بوزير علوم رجوع كند اين مشروحه ايست كه وزير علوم نوشته اند مشروحه را قرائت كردند كه ديروز مدرسه سادات آقا شيخ على زرندى بعضى از حركات ناشايسته كرد بطوريكه اطفال سادات بنا را بگريه گذاشتند جناب حاجى ميرزا يحيى از اين حركات مجلس را گذاشت و رفت بنده كه وارد شدم ديدم آقا شيخ على با چند نفر ديگر بناى شلوغى و كتك كارى را گذاشتند هر چه بملايمت خواستم ايشانرا ساكت كنم نميشد ميگفتند ما از جانب ملت هستيم در هر حال بايد كه حدود وظايف هر كس در هر طبقه معلوم و معين باشد اگر بنا شد هر عمامه اينكار را بكند همه معلمين مدرسه مدارس همين كار را ميكنند. اينها از روى انصاف است كه اطفال بيچاره سادات را اينطور در زحمت بيندازند و سر كوچه ها سرگردان و ويلان باشند؟ بر مجلس محترم است كه تحقيق و رسيدگى كامل در اين امر بنمايد.
سعدالدوله- وزير علوم در اين مقام از وظيفه خودشان قصول كردند ميخواستند خودشان بفرستند طرف را بياورند رسيدگى نمايند اگر هم از ايشان قبول نميشد بوزارتعدليه رجوع ميكردند.
رئيس- چنين معلوم ميشود كه حالت فترتى به مملكت دست داده است نزديك است آنچه را كه ما ميخواستيم نتيجه بعكس بدهد در انظار مردم چنين وانمود شده است كه اين مجلس بكلى بايد با دولت طرف باشد و هيچ در تحت احكام دولت نباشد و حال اينكه مطلب اين نيست بايد مجلس و دولت با هم كار بكنند و نبايد كارى كرد كه ابهت دولت از ميانه برود مقصود اين است كه اينطور نميشود كه هر كس براى خودكارى بكند آخر هرج و مرج خواهد شد و اسباب زحمت مجلس و دولت هر دو ميشود.
سعدالدوله- همين است كه بنده اصرار دارم وزراء بيايند در مجلس و مسئوليت خودشان را معين نمايند حال ديگر نميآيند يا ميآيند و طفره ميروند مجلس چه كار بكند؟
رئيس- بايد يك كارى كرد كه پيشرفت داشته باشد و جلو مردم را گرفت تا مجلس هم مشغول كار باشد.
آقا ميرزا محسن- همانطور كه سعدالدوله فرمودند بايد معنى مجلس را بمردم حالى كرد اجراء احكام مجلس هم بايد بشود.
سعدالدوله- بايد دانست كه ما سه چيز داريم كه آنرا اختيارات ثلاث ميگويند. وضع قانون و حفظ قانون و اجراء قانون. وضع قانون با مجلس است و حفظ قانون با ملت و دولت است اجرا ء قانون با عدليه است بايد اينها را داخل هم نكرد و هر يك مشغول بكار خودشان باشند مجلس قانون بدهد نه وزير عدليه، او اجرا كند ترتيب كار اين است ولى به مجلس مهلت اين كار را ندادند يكى مستمرى داشت آمد عارض شد كه نرسيده ديگرى تظلم داشت كه بعرض من برسد اينطور نميشود و اين مطالب سه گانه هم كه گفتم حاصل نميشود تا اينكه وزرا حاضر نشوند و همراهى نمايند.
آقا ميرزا ابوالحسن خان- من ميگويم كه تقصير از مجلس است مجلس گاهى از آتش گرم تر و گاهى از يخ سردتر است مجلس يكدفعه چنان گرم ميشود كه دست بهمه كار ميزند مجلس يكدفعه چنان سرد ميشود كه هيچ نميداند چه ميكند مجلس چرا قانون وضع نميكند؟ مجلس چرا خودش را مشغول اين كارها ميكند؟ بنا بود بموجب قانون اساسى و كلا قسم بخوردند چرا وكلا قسم نميخورند و مشغول كار نميشوند؟
سعدالدوله- وكلا چطور قطم بخورند؟
آقا ميرزا ابوالحسن خان- همانطور كه در قانون اساسى نوشته است.
سعدالدوله- وكلا قسم بخورند كه خيانت بملت نكند؟ مگر كى خيانت كرده.
آقا ميرزا ابوالحسن خان- نميگويم خيانت كرده اند ميگويم چرا قسم نميخورند.
سعدالدوله- وكلا قسم ميخورند كه اجراء قانون كنند وكلا قسم ميخورند كه دولت با ايشان همراه باشد ايشان هم در اداى حقوق خود كوتاهى نكنند.
آقا ميرزا ابوالحسن خان- قسم بخورند كه هم حدود دولت را حفظ كنندوهم حدود و حقوق خود را حفظ نمايند.
سعدالدوله- شما اين مطالبيكه چند روز قبل گفته بوديد نبال او را بگيرند تمام كنيد تا آن درست نشود ديگر كارها درست نخواهد شد.
آقا سيد حسن تقى زاده- بنده عرض ميكنم كه هرج و مرج بر دو قسم است يك هرج و مرج سياسى و يك هرج و مرج مدنى اما مدنى را بايد وزير عدليه رسيدگى و نظميه اجرا بدارد و كار مجلس نيست اما هرج و مرج سياسى آن بايد بنظر مجلس برسد و رسيدگى تمام نمايد و بتصويب بايد او را اجرا داشت ولى هرج و مرجهاى ديگر حق مجلس نيست كه رسيدگى نمايد مجلس بايد قانون وضع كند و مشغول كار شود والا حوادث يوميه همه روزه توليد ميشود مجلس براى رسيدگى آنها منعقد نشده است.
سعدالدوله- مجلس اگر اذن بدهد بآقاى تقى زاده قدرى صحبت در اين باب ميكنم. 00 مجلس قانون بگذارد چه قانون بگذارد؟
آقا سيد حسن تقى زاده- قانون وزراتخانه ها اولا و قانون اجرا ثانياً.
سعدالدوله- كراراً گفتم و باز هم ميگويم مجلس مثلا وضع قانون ماليات را مينمايد كه از فلان مأخذ چه قدر و چه جور بايد ماليات گرفت اما اجرا را بايد وزرا بكنند تنظيمات با وزراست وزرا بايد بنويسند بياورند و ما اور را تصحيح كنيم ايشان اجرا و عمل نمايند، كى نوشتند آوردند كه ما گفتيم خوب يا بد است وقتيكه بايشان گفتيم ميگويند شما بنويسيد ما عمل ميكنيم.
آقا سيد حسن تقى زاده- قانون و تنظيمات دو چيزند و يكى هم قواعد است قانون را بايد مجلس بنويسد و تنظيمات اساسى را هم بايد مجلس وضع كند بعد وزراتخانه ها اينها نوشته و مرتب شوند و همچنين قانون مدنى هم بايد از مجلس باشد بعد از آنكه اينها را مجلس نوشت و تصحيح كرد قواعد مرتبه اخيره است كه مقام اجرا باشد آنوقت بايد وزرا او را اجرا نمايند.
سعدالدوله- شما اين ترتيبات و قواعد اساسى را ميخواهيد در اينجا اختراع بكنيد يا تقليد ميكنيد آنچه را كه در ممالك متمدنه است.
آقا سيد حسن تقى زاده- آنچه كه در ممالك متمدنه است.
سعدالدوله- اينجا نمايندگان دول متمدنه هستند بپرسيد ببينيد كه ترتيب چيست.
حسنعلى خان- مقصود آقاى تقى زاده اينست كه تقسيم قانون براى وزراتخانها با مجلس است و تقسيم محكمه ها و قضاة آنها هم با وزير نيست كميسيون بايد رسيدگى نمايد در مجلس يا در وزارتخانه بعد از ترتيب و تصحيح اينها اجرا با وزير است. سعدالدوله- من ميگويم كه ترتيب وزارتخانها با دولت است نه با مجلس حال اين مطلبى نيست كه بحث كنيم اينها را تقسيم كردند مينويسند نزديك است تمام شود چيزى كه هست همان مطلب پريروز است كه وزراء حاضر بشوند و قبول مسئوليت نمايند اينجا در اين باب چيزى نوشته شد بصدر اعظم جواب چه شد؟
رئيس- گفتند امروز ميفرستند.
آقا ميرزا ابوالحسنخان- ما هم در اين مطلب با شما رفيقيم. آقا سيد محمد تقى- اينها صحيح است ولى امروز بايد كارى كرد كه اغتشاش نشود.
سعدالدوله- اين طور اگر دولت بخواهد جلو را بگيرد كه تا دو سال ديگر قانون نوشته بشود و همينطور تا دو سال ديگر باين انتظار باشيم هرگز كارى از پيش نخواهد رفت.
آقا سيد حسن تقى زاده- من ميگويم قانون دو سال طول نميكشد.
سعدالدوله- حالا من نگفتم حتما تا دو سال.
آقا سيد حسن تقى زاده- من ميگويم پارچه پارچه فصل بفصل بنويسند بياورند تصحيح كنند و مجرى نمايند.
آقا سيد محمد تقى- همين طور كه ميگويند اينكار را بكنيد يوميه يا روز بروز بنويسند بياورند در مجلس خوانده بشود.
آقا ميرزا ابوالحسن خان- هر روز نميشود بايد در هفته يكى دو روز مجلس عمومى باشد باقى را بايد انجمن باشد و مشغول كار باشند.
آقا سيد محمد تقى- همه روزه اين حرف راميزنيم و ميگوييم قانون بنويسند هيچ اثر ندارد.
آقا ميرزا ابوالحسن خان- نميشود مگر شما در اين مجلس چند نفر قانون نويس داريد اين قانونرا بايد آن كسانيكه دولت سالها براى آنها كرورها خرج كرده بيايند بنشينند و بنويسند در اين مجلس منتهى پنج شش نفر بتوانند بنويسند آن هم اسابب و لوازمات و وقت ميخواهد.
معمارباشى- شما كه ميگوييد وكلا قسم بخورند قسم براى چه بخورند براى قانون، قانون كددامست؟
آقا ميرزا ابوالحسن خان- براى قانون اساسى كه تخلف نكنند.
معمارباشى- آيا اين قرآنرا كه حضرت ختمى مرتبت آورد اين قانون ما نيست و يا قانون ديگر ميخواهد اين ناقص است آيا عدليه جز قرآن است آيا حكومت بحق و رفع ظلم جز قرآن است تمام اينها كه شما ميگوييد جز اينكه همه از قرآن است؟ بايد قرآنرا گرفت باز كرد و احكام او را در تمام مملكت اجرا كرد.
آقا ميرزا ابوالحسن خان- ما هم ميگوييم كه اين قرآن قانون ماست و او را بايد اجرا كرد از راه امر بمعروف و نهى از منكر بايد گفت همين قرآنرا بايد اجرا كنند ما هم همين مطلبرا ميگوييم اما جواب من كه شما چرا قسم نميخوريد اين نيست ميگويم چرا قسم نميخوريد.
معمارباشى- حاضريم ميخوريم.
حاجى سيد ابراهيم- ما آنوقت قسم خورديم كه آمديم در اين مجلس.
آقا سيد مصطفى- كى درمعرض قسم حاضر شدند كه ابا كردند.
حاجى سيد ابراهيم- بقسم خوردن كارها تمام است؟
آقا ميرزا ابوالحسن خان- بلى هم دولت از شما خاطر جمع ميشود و هم ملت از شما اطمينان پيدا ميكند.
سعدالدوله- من در قسم خوردن با شما حاضرم كه خيانت بملت نكنم ولى بر طبق قانون نظامنامه قسم نميخورم زيرا كه او بعضى زيادات و بعضى نقايص دارد كه حال اينجا مقام گفتگو نيست باشد در اطاق خلوت.
محتشم السلطنه- اين نظامنامه مجلس سناست كه بنظر مجلس برسد بعد از تصحيح و تصويب بصحه موشح شود. در باب حضور وزراء هم رقعه نوشتند كه اشخاص وزراء را معين و معرفى نمودند بعد رقعه را قرائت كردند كه تعرفه وزراء از قرار ذيل است و آنها مسئول ذات اقدس همايونى هستند هر وقت وجود آنها لازم باشد در مجلس خودشان يا معاون ايشان حاضر خواهند شد: مشيرالسلطنه وزير عدليه، ناصرالملك وزير ماليه، علاء السلطنه وزير اور خارجه، وزير افخم وزير داخله، علاء الملك وزير لشكر، مهندس الممالك وزير معادن و طرف و شوارع، بعد از قرائت گفتند وزير جنگ كيست.
محتشم السلطنه- وزير جنگ حالا سپهسالار است او مسئول نيست طرف سئوال وزير لشكر است.
حسنعلى خان- از اين قرار گمرك هم جزو وزارت ماليه است.
سعدالدوله- ما همچه مجلسى نداشتيم واين ترتيبات در اين مملكت نبوده است خدا خواست كه خلق بشود و در زمان خلق شدن اين مجلس با هئيت دولت خلق شده و غير از اين هم نميشود آن شرحى را كه از اينجا بصدارت نوشتند با اين جواب چه قدر منافات دارد.
بعد مشروحه ديگرى از صدارت قرائت شد كه امتيازنامه بانك ملى بصحه موشح شده ارسال شد در دفتر مجلس بامانت باشد تا قرارنامه آن ن نخستين نوشته مبادله شود بعد از آن امتيازنامه بصاحبان آن رد شوند.
سعدالدوله- مادام كه مطلب اول تمام نشود هيچكدام را ما نميتوانيم نه امتيازنامه و نه غير آن تنها خودم نميگويم من از جانب همه ميگويم غير از اين است (جمعى گفتند خير همين طور است 00) من نميگويم كه اين مطلب را كه نوشته است ولى ميگويم كه هيئت وزرا بايد مسئول باشند.
مسئول ذات اقدس بودن در يك صورت است كه اگر دستخطى باشتباه و غلط صادر كنند آن وقت هيئت وزرا مسئول ذات اقدس هستند همين نيست در نظامنامه اينطور هست.
محتشم السلطنه- اگر آن فصل نظامنامه قرائت بشود معلوم ميشود كه فرقى نيست.
سعدالدوله- وزير لشكر نبايد بنويسند بايد وزير جنگ مسئول باشد علاوه ما گتفيم كه غير از اينها وزير هست يا نه آن معلوم نشد و حدود آنها را خواسته بوديم اين هم مهين نشد حدود وزير ماليه چيست.
محتشم السلطنه- اين مطلب، مطلب ديگريست شما دو چيز خواستيد يكى معرفى آنها و يكى حدود ايشان اين معرفى بود كه نوشتند آن مطلب را مجلس بايد با دولت سؤال و جواب كند.
آقا ميرزا هاشم- پس آن وزراى ديگر چيست؟
محتشم السلطنه- وزرايى كه طرف سؤال و جواب هستند اينها هستند.
اميرهاشم- پس آنها مهمانند.
محتشم السلطنه- وزرا دو قسمند وزرا لقبى و وزراى شغلى مابقى القاب است.
سعدالدوله- اين فرمايشات شما را وزراى چند روز پيش آمدند و گفتند از وزير ماليه پرسيديم بعد از تحقيقات زياد كه واقعا شخص عالم زحمت كشيده و تحصيل كرده است جواب داد كه من ثباتم از وزير عدليه سؤال كرديم گفت من اسباب و لوازمات و اجزا و پول ميخواهم هر وقت اين را بمن دادند من مسئولم.
محتشم السلطنه- شما نبايد اين مطلب را از ايشان استفسار كنيد و بخواهيد مادام كه حدود و تكاليف آنها معين نباشد آنها نميتوانند بگويند كه ما مسئول فلان امر هستيم.
سعدالدوله- شما مرا مجبور ميكنيد كه مطلب را واضح تر بگويم ميگويم شما اين ا متياز نامه و اين سند را داديد كه سر ما را بپيچانيد فردا بياييد بگوييد كه دو كرور قرض داريم بايد بدهيد و فلان قدر قرض حارى داريم و فلان قدر باقى مانده حقوق مردم است و اين قدر كسر عمل داريم اينها را ميخواهيد كه ملت بدهند ما ميگوييم بوزير ماليه كه جناب وزير حساب صندوق چيست ميگويد من مسئول نيستم حساب لوى ئيل را رسيدند نيم كرور اضافه داشت و هنوز هم رسيدگى نشد چرا حساب او رسيدگى نميشود.
محتشم السلطنه- آنوقت آنطور بود اين حرف را ميزد حالا وقتيكه دولت او را وزير ماليه گفت و بشما معرفى كرد البته بايد حساب برسد و جواب بدهد.
سعدالدوله- بسيار خوب وزرا بيايند مسئوليت را قبول بكنند و دولت هم بنويسد كه غير از اينها ديگر وزير نداريم خوبست.
محتشم السلطنه- همينقدر كه نوشتند وزرا اينها هستند كافيست ديگر بنويسند كه وزير نبايد باشد چرا؟ شايد بمقتضى وقت وزير ديگر لازم شد.
سعدالدوله- هيج دولت مقننه و مشروطه بيش از اين ندارند و نبايد باشد من واضح تر بگويم ما ملت ايرانى وزير از خارجه نميخواهيم و رئيس از خارجه را قبول نداريم گمرك نبايد وزير داشته باشد.
محتشم السلطنه- اگرمقتضى شد وزير ديگر چه ضرر دارد بايد باشد.
سعدالدوله- دولت انگليس با آن حشمت و ابهت وتوسعه مملكت كه هند هم در تحت قانون اوست هشت وزير يا نه وزير دارد مملكت ما زياده از هشت وزير نبايد داشته باشد.
محتشم السلطنه- شايد بمتقضى وقت ما هم محتاج بيك وزير شديم از براى هند.
سعدالدوله- بمقتضاى وقت بعد از تصويب مجلس صحيح است.
حسنعلى خان- اين مطلب صحيح است ولى امروز ديگر ما با وزير انطباعات كارى نداريم و امرى را باو رجوع نبايد بكنيم تمام با وزير داخله است باو بايد رجوع كنيم ما نميگوييم تا پنجاه سال ديگر ما وزير ديگر لازم نداريم يا نداريم امروز بايد دولت و ملت دست بهم بدهند كار كنند تا پيشرفت داشته باشند والا دولت و ملت هر دو مضمحل شده اند و هيچ امرى پيشرفت نخواهد داشت ما چه كار داريم كه فلان وزير هست يا نيست اين بحث فايده ندارد.
آقا ميرزا ابوالحسن خان- من ميگويم مسيونوز وزير هست يا نيست.
حسنعلى خان- وزير ماليه را بشما معرفى كردند او را معرفى نكردند چه وزيريست.
آقا ميرزا ابوالحسن خان- همه جا مينويسند وزير گمرك شما ميگوييد او وزير نيست البته ما وزير ماليه را وزير ميدانيم.
حسنعلى خان- از فردا ببعد ديگر او را وزير گمرك نميدانيم.
رئيس- وزيريعنى چه هر كس ميداند بگويد.
حاجى ملا محمود- وزير دو معنى دارد.
رئيس- ما معنى لغوى وزير را نميخواهيم.
سعدالدوله- ما وقتيكه مربوط با دول خارجه نبوديم يك شاهى بود و يك وزيرى بعد كه بآنها ناچار شديم بمراوده وارتباط خواستيم ترتيب آنها رادر اينجا معمول داريم ميگوييد وزير چيست وزير همانست كه در فرنگستان هست وقتيكه ميگويند دولت، دولت همان معنيش هيئت وزراست كه آن وقت يك نفر وزير ديگر زياد شود اينرا قبول نميكنم وزير سالها زحمت ميكشد تحصيل ميكند رنج ميبرد كه اين شرف وامتياز را براى خود تحصيل نمايد كه مردم باو بگويند جناب وزير تمام زحمتها براى شرف است پول هم براى شرف است پس نبايد كه اين اسم بهر كسى داده شود و امتيازى در بين نباشد والا وقتيكه بنا شد هر كس باين اسم خوانده شود ديگر آنشخص وزير ميگويد خوب امتياز و شرفى كه در بين نيست من هم وزيرم فلان شخص هم وزير مشغول پر كردن جيب ميشود و همينطور است كه هست پس نبايد بهر كس اين اسم داده شود تا شرافت و امتياز باقى باشد.
رئيس- خوب بود كه يك فاصله وامتياز بين اين مطالب ميگذاشتند و معنى وزير را بيان ميفرموديد عرض ميكنم كه وزير آنكسى است كه متصدى مصرفى از مصارف دولت باشد و باندازه كه دولت مخارج دارد بآن ميزان وزارتخانها لازم داريم زياده از آن نميخواهيم شغل وزراتى باين ميزان است كار بالقاب نداريم كه فلان كس وزير است يا نيست.
سعدالدوله- شما كه تربيت شده ايد حالا ميشود باين طورى كه معرفى كرند اكتفا كرد و اين فايده دارد؟
رئيس- اگر براى اين است كه كار پيش برود بايد امروزه بعضى چيزها را زياد دنبال نكرد و بهمدستى كار كرد نبايد سخت گيرى در بعضى از مطالب جزئى كرد.
سعدالدوله- همان طور از اول اگر سختى ميشد كار باينجا نميكشيد و امروز هم قسم ميخورديم ولى نظامنامه خيلى كم و زياد دارد لذا من قسم ميخورم كه خيانت نكنم قسم بعدم تخلف از نظامنامه نميخورم.
وكيل التجار- دولت وملت يكيست فرقى ندارند اين اختلاف الفاظ است دوئيت در بين نيست.
آقا سيد حسن تقى زاده- بنده عرض ميكنم براى اتمام ايم مطلب اگر جناب محتشم السلطنه قولش سنديت دارد بايد در آنجا كه نوشته است وزرا اينها هستند يك لفظ لاغير هم بنويسد وديگر وزير لشكر را وزير جنگ كند و آنكه نوشته است مسئول ذات همايونى فقط در يكماده است آنرا هم مسئول مجلس كند ومسئوليت و حدود ايشان را معين نمايد حرف تمام است.
سعدالدوله- من نميتوانم بگويم ما ميخواهيم كه وزير ماليه را مقتدر بكنيم او اصراردارد كه مسيونوز وزير گمرك باشد و عايدات دولتى با او باشد مسيونوز وقتى صندوق بر هم خورد و معزول شد مسبوكله رئيس صندوق را آورد و براى او يك اسمى تراشيد كه هيچ جاى عالم نيست و كنترات او را تجديد كرد همينطور كنتراتها را را تجديد ميكند حتى كنترات آن شيرفروش و كنترات ضرابخانه همه اينها را تجديد كردندمن فكر فرداى شما را ميكنم اين قانون نيست اين مجلس نيست خود بدانيد.
محتشم السلطنه- اگر باين ترتيب و اين طور بخواهيم صحبت كنيم هيچ كارى پيش نخواهد رفت اينها حرفست امروز هيچ كنترات تجديد نشده همه اينها دروغست بودجه را شما بايد اصلاح كنيد اينها همه بايد بتصويب مجلس باشد و بنظر مجلس ميگذرد خواهيد ديد كه نبوده است شما ميگوييد وزير گمرك چرا داريم شما از اين قبيل وزير خيلى داريد وزير قورخانه مخزن، اصطبل فلان اما وقتيكه ادارات معين شد معلوم ميشود كه شما بيشتر از هشت نفر وزير نداريد.
سعدالدوله- من ميگويم در دول مقننه بيش از هشت نفر وزير نيست حالا اگر هست بگوييد.
آقا شيخ حسين- اينكه جناب سعدالدوله اصراردارد اين است كه از وزير ماليه سؤال از گمرك ميكنند او ميگويد بمن رجوع نيست با مسيونوز است او بمن حساب پس نداده است.
آقا ميرزا ابوالحسن خان- يك سئوالست اين را جواب بدهيد مسيونوز وزير گمرك است يا مدير گمرك.
محتشم السلطنه- من ميگويم دولت شما هشت نفر وزير معين كرد ديگر چه فرقى داريد.
آقا ميرزا ابوالحسن خان- پس او چيست؟ (بعضى گفتند او وزير نيست).
آقا ميرزا ابوالحسن خان- اين لقب احترامى است يا شغلى.
مخبرالملك- شما نظامنامه را بخوانيد بآن عمل كنيد.
آقا ميرزا ابوالحسن خان- نظامنامه را خواندم اگر در نظامنامه هم غير از اين هشت نفر وزيرى ديگر هست آنرا هم قبول نداريم و صحيح نيست.
آقا سيد حسين- چه حقى داريد كه بگوييد نظامنامه صحيح نيست البته هر چه در نظامنامه هست صحيح است شما ميخواهيد براى يك لفظ ميان دولت وملت را برهم بزنيد.
آقا سيد مهدى- بموجب نظامنامه قبول است آنچه را كه در او است.
مخبرالملك- وكيل دو نفر است يا هفتاد نفر من كه يكى از وكلاى اين مجلس هستم بعد از آنكه وزرا معرفى و معين شدند مقيد نيستم كه او وزير باشد يا نباشد وزير لقبى زيادى است.
آقا سيد حسن تقى زاده- من ميگويم ايراداتى كه هست سه چيز است و اينطور رفع بشود يكى آنكه لفظ لاغير نوشته بشود و يكى اينكه بنويسند وزرا مسئول مجلس هستند مسئول ذات اقدس بودن در يك ماده است يكى ديگر بجاى وزير لشكر وزير جنگ بشود.
محتشم السلطنه- اين مطلبى را كه شما ميگوييد در اينجا تويح واضحات خواهد بود اگر از كسى سئوال كنند كه اجزاى شما چند نفرند بگويد هشت نفر ديگر توضيح ميخواهد كه لاغير بگويد شما طرف مسئوليت خواستيد بشما تعرفه كردند كه اينها هستند اگر بمقتضى وقت لازم شد وزير آنها را بخواهيد اينكه گفتيد آنها مسئول هستند معلومست شما نظامنامه را نخوانديد نظامنامه ايست كه آنها مسئول دولت هستند شما مفتش اعمال آنها هستيد هر وقت خيانت ديديد از پيشگاه همايونى عزل او را ميخواهيد.
مخبرالسلطنه- هر وزيرى كه مسئول دلوت است در تحت مسئوليت مجلس هم هست كه اگر جواب نداده و طفره رفته است مسئولست.
آقا سيد حسن تقى زاده- باز هم از اين مسئله ميخواهم جواب بدهم اما آنروز كه وزراء بودند از وزير ماليه از گمرك پرسيدند گفته بود كه راجع بمن نيست اگر فردا هم از ايشان سئوال شود همين جواب را ميدهند پس (لاغير) ميخواهد و مسئوليت هم مسئوليت مجلس است مسئول پادشاه در يك ماده است.
محتشم السلطنه- مسئول مجلس يعنى چه يعنى مسئول قانون، قانون بعد از وضع قانون است قانون نيامده و ننوشته را چطور مسئول بشوند بعد از وضع قانون در صورت خيانت عزل آنها را مجلس ميخواهد.
حاجى محمد اسمعيل آقا- مگر ما كه ميگوييم مسئولند يعنى مسئول چه چيز هستند مسئول قانون مجلس هستند.
مخبرالسلطنه- از شما سئوال ميكنم مسئول بودجه نظام كيست.
آقا سيد حسن تقى زاده- مسئول وزير جنگ است.
مخبرالسلطنه- وزير لشكر است وزير جنگ يا سپهسالار و اداره عسكرى داخل در مسئوليت نيستند.
حاجى محمد اسمعيل آقا- معنى وزير را رئيس گفتند آنكه مخارج دولتى دارد مخارج را وزير جنگ دارد نه وزير لشكر او منشى است وزير نيست.
مخبرالسلطنه- حالا آنروز وزير جنگ كنند حرفى داريد.
آقا سيد حسن تقى زاده- خير خوبست.
مخبرالسلطنه- اين نزاع لفظى است.
حاج محمد اسمعيل آقا- اينجا اسامى وزرا را نوشتند كه وزراء اين اشخاص هستند آنروز خودشان اينجا حاضر بودند گفتيم كه شما را همه كس ميداند كه وزراء مملكت هستيد ولى بايد مسئوليت شما معين شود حالا اين جواب همانست مگر كسى آنها را نميشناخت اين تعرفه است نه تحديد حدود و مسئوليت.
محتشم السلطنه- شما ميدانيد كه حدود آنها معين نبوده است ونميشود كه امروز معينكرد بايد نظامنامه نوشت تا مسئوليت آنها معين شود بعد بآن عمل كنند.
عون الدوله- اين فرمايش شما صحيح است خوب بود جواب را هم صدارت باين طور مينوشتند.
محتشم السلطنه- اگر بنده را اينقدر قابل نميدانستند كه مراروانه نميكردند يعنى فرمودند كه امروزه لازم بآن مطالبنيست كه نوشته شود اگر زبانى لازم شد بنده بعضى مطالب عرض كنم قانون را هم مشغولند مينويسند بعداز نوشتن و تصحيح البته هر اداره مسئول بآن خواهند بود.
عون الدوله- حالا ازكجا ما خاطر جمع باشيم كه آنها مينويسند.
آقا سيد حسن تقى زاده- ما يك مشكلى داشتيم رفتيم او را حل كنيم يك جزئش حل نشده يك مشكل ديگر بر او افزوده شد كه نوشتند وزراء در حدود قانون اساسى مسئول ذات مقدس هستند. حاجى محمد اسمعيل آقا- جواب اينمطلب اين كلمه است كه بنويسند بقانون اساسى مسئول مجلس هستند.
محتشم السلطنه- ديگر چه عرض كنم مقام تحرير با تقرير دوتاست.
آقا سيد محمد تقى- حق با هر دو جانب است شما هم راست ميگوييد ولى اگر وزراء را از پيش سؤال كند ميگويند ما مسئول نبوديم اگر از بعد سؤال كنند ميگويند شما هنوز ننوشتيد قانون بنويسيد بدهيد ما مسئول ميشويم مقصود اينست كه كسى غرضى ندارد اگر حرفى هم كسى بزند مثلا مثل آقا ميرزا ابوالحسن خان آنهم غرض شخصى نيست غرض نوعى است كه بايد دست هم راگرفته كارى نمود كه فايده ببخشد.
آقا ميرزا ابوالحسن خان- خير من غرض دارم ميگويم بايد وزير ما ايرانى باشد ما خارجه را برياست قبول نداريم.
مخبرالملك- حالا كه اور را بشما معرفى نكردند شما چه ميگوييد.
آقا ميرزا ابوالحسن خان- هيچ من حرفى ندارم.
آقا سيد حسن تقى زاده- خوبست كه از جناب رئيس نپرسيم رأى بگيرند براى اينكه اين سندكافى است يا خير؟
سيدالحكما- آخر اين همه كه گفتيد چه شد؟
مخبرالملك- شما بگوييد چه ميخواهيد.
حاجى محمد اسمعيل آقا- من ميگويم اين جواب ما نيست.
حاجى سيد اسمعيل- اين رقعه از براى مقصود شما كافيست و خوبست؟
حاجى بحرالعلوم- مسئول قانون همان مسئول مجلس است فرقى نميكند خوبست اين نوشته همان مسئول قانون باشد ختم كنيد.
رئيس- يك مطلبى هست و آن اينستكه آنها خود را مسئول قانون ننوشته نميدانند پس بايد براى پيشرفت اول قانون را نوشت آنوقت البته قهراً آنها مسئول خواهند بود عوض اين كارها كه دولت را ميگذرانيم آن كار را بكنيم بهتر است‏
آقا سيد مهدى- بقول آقا ميرزا ابوالحسن خان مجلس بايد كار بكند و قانون وضع كند قرار بدهيد مجلس مشغول كار باشد لازم نيست كه شما هر روز بياييد اينجا بنشينيد و صحبت كنيد كميسيون كنند و كار كنند هفته يكى دو روز بيايند در مجلس.
آقا سيد حسن تقى زاده- اينكه شما ميگوييد تمام وكلا ميدانستند كه قانون نوشته نشده است پس چرا اينها را خواستيد معلوم است غرض اين بود كه آنها مسئول قانون ننوشته باشند و قبول مسئوليت بكنند تا قانون وضع شود.
آقا سيد مهدى- شايد شما چيزى بنويسيد و در قانون وزارت عدليه كه وزير عدليه نتواند از عهده برآيد و استعفا بدهد آنوقت چطور او قبول مسئوليت كند پس بايد بنويسيد بعد آنها قبول مسئوليت كنند.
مخبرالملك- آخر چه شد غرض اينست كه كافيست اين سند يا نه؟
حاجى محمد ابراهيم- وزيرداخله چيست؟
رئيس- وزير داخله كسيست كه تمام ادارات حكام و تنظيمات داخلى حتى نظميه شهر با اوست.
حاج محمد ابراهيم- اين دزديهايى كه ميكنند اينهم ديگر قانون ميخواهد مسئول اينكار وزير نيست چرا امنيت بمردم نميدهند چرا جلوگيرى نميكنند اينكه ديگر قانون نوشتن نميخواهد.
آقا ميرزا سيد محمد مجتهد- حالا همين طور علانيه مال مردم را ميبرند مجلس نبايد اينمطلب را بخواهد كه نگذارند اينطور هرج و مرج بشود؟
آقا سيد محمد تقى- اين مطلب را بنده عرض كرده بودم بايد مجلس از حكومت بخواهد تنظيمات اين كارها را ا ينها كه ديگر موقوف بنوشتن قانون نيست.
حاجى محمد ابراهيم- وزير داخله بموجب اين سند مسئول است بايد مال مردم را بدهد.
حاجى محمد اسمعيل آقا- اينها فروعات آنمطلب است همينقدر كه پاى مطلب بجايى بند بشود باقى ديگر درست خواهد شد.
رئيس- اين مطلب را تمام ميدانيد يا قابل مذاكره است.
حاجى محمداسمعيل آقا- خير تمام نيست قابل مذاكره است.
رئيس- پس باشد پس فردا مذاكره كنيد.
</section>
<section type="session" number="40">
جلسه: 40
مذاكرات مجلس روز سه شنبه 21 شهر ذى الحجه الحرام خلاصه مذاكرات روز يكشنبه قرائت شد.
بعد اديب التجار از رئيس اجازه گرفته لايحه كه نوشته بود قرائت كرد كه خلاصه مضمون آن اينست.
 (مدتى بودبجهت عدم معرفى وزراء وكلاى محترم متعذر بودند كه اقدام در كار پيشرفت ندارد و چندى بود در اينخصوص مذاكره ميشد روز پنجشنبه 16 وزراء حاضر در مجلس شدند و يكشنبه 19 هم صدارت عظمى شرحى بمجلس نگذشته بودند قرائت شد گفتند اين مكتوب براى معرفى وزراء كافى نيست بعضى گفتند كافى است. بالاخره قرار شد در اطاق مخصوص در اين باب مذاكره نمود آنچه صلاح شد خدمت صدارت اظهار شود مجلس بهم خورد ودر اطاق مخصوص هم گفتگو نشد نميدانم يا اينكه بنده مطلع نشدم؟ غرض مرقومه صدارت مكفى بود يا نه اگر مكفى است كه از امروز شروع بكار شود و اهم كارها نوشتن قوانين وزارتخانها است تكليف مجلس است كه شروع بنوشتن نمايند اگر از طرف دولت بايد نوشته شود اكيداً مطالبه نمايند كه پس از تنقيح وتصويب بموقع اجرا گذارده شود و خوب است اولا مجلس نظامنامه داخلى خود را مجرى دارد زيرا كه واضع قانون تا خودش بقانون عمل نكند ديگران را نميتواند باجراى قانون دعوت نمايد اينست كه بعضى ايرادات در مجرى نشدن نظامنامه داخلى مجلس نوشته عرض مينمايد.
 (اول) در باب انجمن تحقيق كه وظيفه اش اين است عرايضى كه قابل مذاكره است بمجلس اظهار دارد واز ساير عرايض هم هفته يكمرتبه فهرستى ترتيب داده خلاصه آنها را بمجلس عرضه دارد انجمن تحقيق بر قرار است ولى رسم مزبور را بنده هيچ نديده ام.
 (دوم) در خصوص انجمن ماليه قرار شد تحقيقات خود را در اين باب بمجلس اظهار دارد فقط اواخر ماه گذشته جناب وثوق الدوله شرحى قرائت كرد ومعلوم نشد مجلس رأى اعضاء انجمن ماليه را تصويب كرد يا نه و فعلا هم چهل و پنج روز بيشتر بعيد نداريم لااقل بايد پانزده روز بعيد مانده دستورالعمل ماليه حضار باشد وحالا يكماه بيشتر براى اصلاح اينكار وقت نداريم اعتقاد بند ه اينست كه حاليه بطور مساوات از همه آنچه روئيدنى از خاك است عشر و نيم دريافت شود و اين اسهل طرق است براى آبادى مملكت با ملاحظه مخارج بيموقع و حقوق بدون استحقاق.
 (سيم) در باب انجمن عدليه قرار شد دستورالعمل آن نوشته شده بعد از تصويب مجلس بدولت اظهار و بموقع اجراى گذارده شود تا حال نتيجه ديده نشد اگر اعضاء انجمن عدليه اقدامى كرده اند چرا راپرت آنرا بمجلس نميدهند و اگر هم اقدامى نشد جهت اين مسامحه چيست در صورتيكه از تمام بلاد همه روزه شكايت مينمايند كه كسى بعرايض آنها رسيدگى نميكند و رفع ظلم از آنها نميشود.
 (چهارم) دو فقره انجمنهاى بلاد اواخر ماه گذشته بعد از فرمايشات حجج اسلاميه و مذاكرات وكلا و لزوم بودن اين مجالس چنين تصويب شد كه انجمنى تشكيل شده با حضور جناب مشيرالملك دستورالعمل مجالس محلى بلاد را نوشته بعد از تصويب بموقع اجرا گذارند اگر اقدام شده بسيار خوب والا استدعا ميشود هر چه زودتر اقدام نمايند كه از كثرت پريشانى و بى نظمى در حدود وطن و بلاد تمام ملت مضطرب و هيچ آسايش ندارند.
 (پنجم) قرار بود براى دفتر دار مجلس و اجزا آن دستور العمل مخصوصى از طرف مجلس نوشته شود اگر نوشته اند معلوم شود والا تا حال دفتردار واجرا آن بچه ترتيب رفتار نموده اندوالا روى چه دستور از آنها مؤاخذه خواهد شد.
 (ششم) بموجب فصل ششم نظامنامه اگر انجمن تحقيق براى مداقه در امرى است كه يكى از اعضا مجلس آنرا عنوان نموده باشد بايد همان شخص عنوان كننده هم جزو اعضاء مجلس تحقيق باشد و حال آنكه جناب سعدالدوله مسئله معادن را عنوان نمودند و جزء اعضا انجمن تحقيق آن نبودند جهت چه بوده و چرا كارى تمام نشده بكار ديگر اقدام شد.
 (هفتم) روز شنبه كه تعيين محل نطق مطرح مذاكره شد و مقرر گرديد كه روز يكشنبه تمام شود ابدا گفتگو در اين باب نشد و نيز تعيين ساعت و روز اجلاسات مجلس بعهده جناب رئيس است وتا حال معين نشده كه ما خود را مسئول در حاضر شدن آن ساعت معين بدانيم و بعضى در آخرين ساعت روز حاضر ميشوند و اگر متعذر شوند كه بواسطه كثرت مشاغل نميتوانيم در ساعت معين حاضر شويم ملت خواهد گفت با عدم مجبوريت از اول چرا اين شش فصل را قبول كرديد در صورتيكه ما عموماً مسئول ملت هستيم مقيد بحاضر شدن در وقت معين نيستيم اما نظاره گران كه ابدا مسئول نيستند همت نموده همه روزه قبل از وكلا حاضر ميشوند.
 (هشتم) از قرار مذكور قبل از شرفيابى بنده در باب تشويق جوانان با عمل مملكت واتباع دايره معارف مذاكره نموده بودند كه اشخاص مهذب و با علم در حضور وزارت معارف امتحان داده در ادارات دولتى مستخدم شوند و حال آنكه دو دفعه وزير معارف بمجلس حاضر شدند و ابدا در اينخصوص مذاكره نشد عقيده بنده اين است كه در روزنامه مجلس اعلان عمومى شود كه جوانان با علم ملت تا مدت معينى خود را حاضر نمايند ده نفر از اعلم وكلاى مجلس و بيست نفر از ساير دانشمندان در يكى از اطاقهاى دارالشوراى مجلس تشكيل داده با حضور وزارت معارف آنها را امتحان نموده پس از دادن تصديق نامه از اولياى دولت خواستار شوند كه در ادارات دولتى مستخدم شده وامتياز دارده شود تا ساير جوانان ملت هم بر سر شوق آمده در كتب علم و شرف جد و جهد نمايند.)
رئيس- اجمالا جواب اين است كه نظامنامه داخلى تا حال مجرى نشده خودتان ميدانيد سبب آن همراه نبودن اعضاء است بايد همه متفق القول شوند تا مجرى گردد اما سه فقره اول را بطور اجمال جواب ميگويم. يكى در باب انجمن ماليه اجزاء آن همه روزه مشغول كارند و صورتهايى كه وزير ماليه بمن داده است استنساخ مينمايند هنوز تمام نشده و مطلب مهمى هم ننوشته اند كه در مجلس ارائه شود. يكى ديگر در خصوص انجمن عدليه است اجراء آن حاضرند و منتظر لوازم آن هستند. فعلا قريب شصت جلد كتاب از فرنگستان خواسته ايم گمان نكنيد نوشتن قانون آسان است. بايد از روى ترتيب صحيح باشد و طول دارد ديگر در باب انجمن تحقيق عرايضى كه عمومى باشد در مجلس ارائه ميشود. و اغلب عرايضى كه به آنجا داده اند شخصى است به هر اداره كه راجع بوده رجوع شده و جواب مطالبه ميشود. راپورت اينها هم نوشته شده است و باقى مطالب لايحه شما را هم خوانده جواب ميدهم.
اديب التجار- تلگرافى كه تجار اصفهان با سيم انگليسى از بابت راهدارى كه از همه چيز ميگيرند تظلم نموده بودند عموميت نداشت كه در مجلس خوانده شود.
رئيس- آنهم شخصى بود و صورت آنرا هم براى صدارت فرستاديم جواب نرسيده.
اديب التجار- آن عموميت داشت از شيراز هم به همينطور تظلم نوشته بودند كه حتى از ترياك و بار ذغال هم راهدارى ميگيرند.
مخبرالملك- اينها هم غير از ذغال از همه چيز ميگرفتند.
اديب التجار- ولى در تمام ولايات ميگرفتندولى موقوف شد و دراصفهان باقى ماند.
مخبرالملك- جواب صدارت در اين خصوص چه شد؟
اديب التجار- من نديدم و خبر هم ندارم. از صديق حضرت هم پرسيدم گفتند جواب ندادند.
ميرزا مرتضى قلى خان- در كتابچه دوازده هزار تومان ثبت است كه بايد بگيرند به موجب همان كتابچه هر چه هست بگيرند. علاوه حقى ندارند بگيرند.
اديب التجار- بلى در كتابچه دوازده هزار تومان است ولى به اين اسم و اسمهاى ديگر خيلى علاوه ميگيرند.
حاجى محمد اسمعيل آقا- اگر به اسم گمرك و مباشرين گمرك ميگيرند حق ندارند راهدارى در تمام مملكت موقوف شد و نبايد هيچ جا چيزى به اين اسم بگيرند.
ميرزا مرتضى قلى خان- خير گمرك نيست به خرج كتابچه آمده است. حكومت هم ميگويد به جمع من هم نياورند. منهم نگيرم بعد از موقوف شدن راهدارى در بعضى جاها از كتابچه موضوع نشد و بهمان ترتيب سابق به جمع حكومت ميآيد اين است. حكومت هم ميگيرد.
اديب التجار- در اصفهان به اسم تفنگ چيگرى و سوق الدواب و اسامى مختلفه مبالغى پول ميگيرند اينها بچه قسم هستند.
رئيس- اگر اين عوارضات جزو كتابچه است در اين دستورالعمل كه براى سال نو نوشته ميشود اين مطالب اصلاح خواهد شد والا آخر سال است آنچه بايد بگيرند گرفتند و از براى سال نو هم كه اصلاح ميشود.
اديب التجار- ابداً جزو كتابچه نيست حتى از تنباكو بارى چهار هزار و ده شاهى ميگيرند.
ميرزا مرتضى قلى خان- بچه اسم ميگيرند؟
اديب التجار- به اسم عشور.
ميرزا مرتضى قلى خان- مطلب دو قسم است يكدفعه به اسم ماليات ديوانى است البته در اينصورت خواهند گرفت يك دفعه باسم ديگرى آنهم بايد معلوم شده و رفع آن بشود.
اديب التجار- تجار اصفهان گمان ميكنند كه من طرفدار حكومت هستم و از بابت تظلمات آنها مذاكره نميكنم ومتهم شدم.
آقا ميرزا ابوالحسن خان- در اين باب بصدارت نوشته شد چه جواب دادند.
صديق حضرت- مطالبه شد گفتند اول رجوع به گمرك شد. كه تحقيق نمايند از گمرك رد نمودند كه به اينجا ربطى ندارد و حالا رجوع به وزير ماليه شده تحقيق نمايد تفصيل را اطلاع بدهد جواب داده ميشود.
آقا ميرزا ابوالحسن خان- حالا مطالبه نماييد و جواب بخواهيد.
اديب التجار- آقا ميرزا محمود چقدر از دست من بشما شكايت نوشته اند؟
آقا ميرزا محمود- خيلى چند دفعه نوشتند كه وكيل اصفهان عرايض ما را نميرساند و چند پاكت هم بتوسط من به شما نوشته بودند.
رئيس- حالا هر چه بگوييد زيادى است. شكايتى از اصفهان نموده بودند و براى صدارت فرستاده شد وايشان هم رجوع به وزير ماليه فرموده اند. پس ازتحقيق جواب ميدهند.
اديب التجار- مقصود اينست طورى باشد كه ديگر چيزى گرفته نشود. از آن وقتى كه تلگراف شده است تا حال باز ميگيرند.
ميرزا مرتضى قلى خان- از آن روزى كه تلگراف شده است تا حال ديگر نميگيرند و دست نگاه داشته اند.
اديب التجار- مقرر بفرماييد رقعه صدارت را كه پريروز در خصوص وزرا نوشته بودند بخوانند و مذاكره شود.
رئيس- مجلس معرفى وزراء مسئول را خواست. دولت هم آنها را بشما معرفى كرد. حال اگر مجلس ميخواهد كارى بكند بايد مشغول نوشتن قوانين باشد نزاع و مشاجره فايده ندارد. بايد كارى كه كه فايده براى ملت و دولت داشته باشند امروز بايد قانون نوشت چه از طرف مجلس نوشته شود و چه از طرف دولت يا آنها اينكار را بكنند يا ما. يا بهمراهى و همدستى يكديگر عجالة عقيده من اينست نطامنامه مجلس سنا كه بايد در مجلس تصويب شود مشغول بمذاكره آن شويم و مثل آن صد قانون ديگر بايد نوشته شده و تصحيح شود از امروز بايد به اين ترتيب مشغول كار شد.
اديب التجار- شما آن رقعه صدارت را از براى اين مطلب سند ميدانيد.
رئيس- اين نوشته قانوناً سنديت ندارد و كلية كاغذ به هر طور نوشته شده باشد قانون و سند نيست ولى فعلا بجهت اين مطلب كافى است ما بايد اكتفا بهمين نموده و مشغول پيشرفت كار باشيم‏
حاجى محمد اسمعيل آقا- وقتى كه سند نيست پس چرا خواستيد.
رئيس- خواستم وزرا را معرفى نمايند كردند حالا ديگر بايد كار كرد.
حاجى محمد اسمعيل آقا- يكى از قوانين تقبل آنها است و آنها بايد قبول بكنند.
رئيس- بايد قانون نوشت تا بعد قبول نمايند.
آقا سيد حسين- ما دو چيز خواسته بوديم. يكى معرفى وزرا ديگر تعيين حدود و تكاليف آنها. معرفى وزرا معلوم شد حدود هم به نوشتن قانون معلوم خواهد شد ولى دو مطلب است كه در نظامنامه اساسى نوشته نشده است بايد اين دو مطلب در ضمن دو فصل در نظامنامه مجلس سنا نوشته شود يكى اينكه از خارجه در مملكت ايران وزيرى نبايد باشد و وزارت كند و يكى ديگر اگر چه هنوز محتاج نشده ايم ولى بعدها محتاج خواهيم شد و آن اين است كه شاهزادگان نبايد وزارت و حكومت نمايند. بجهت اينكه اگر خيانتى بكنند بايد بمجازات برسند و آنها از خانواده سلطنت هستند مجازات آنها صحيح نخواهد بود و اسباب توليد زحمت و اشكال خواهد شد مگر در اداره قشونى كه رياست آن مخصوص شخص شخيص اعليحضرت است وزارت يا منصب ديگر داشته باشند در اينصورت مسئول مجلس نخواهند بود و مجلس ميخواهد از بابت مسيونوز آسوده شود و از طرف دولت متقبل ميشوند كه اگر خيانت آن ثابت شود معزول نمايند تا ثابت و معلوم نماييم اين انقلابات مملكت از بابت سرحد عثمانى و گمركات و از بابت تلگرافخانه سيستان كه سيم را روسها به سيم خودشان وصل نموده اند تمام مطالب را اول آنها گرفته و همه روزه اطلاعات بدولت خود ميدهند و به تلگرافخانه ايرانى مطلب ميرسد. از كى است اينها خيانت نيست و همچنين بموجب تعرفه كه داده است علاوه گمرك دريافت مينمايد اين خيانت نيست؟
رئيس- همه صحيح است ولى سند لازم دارد.
آقا سيد حسين- سند اينجا ميخواهد يا در مجلس تحقيق.
رئيس- در مجلس تحقيق.
آقا سيد حسين- اينجا سند آورده ارائه مينمايم.
رئيس- پس مذاكره اش اينجا ناتمام و بيخود است.
آقا سيد حسين- آن دو مطلب را كه گفتم در نظامنامه مجلس سنا بگنجانيد.
رئيس- ممكن نيست و نميشود بايد در قانون وزارتخانها قيد شود و بنويسند.
اسدالله ميرزا- آقا سيد حسين در مجلس بعضى حرفها ميزند كه محل تعجب است مملكت طورى ترقى كرده كه خارجه وزير ميشود و در ممالك خارجه يهوديها وزارت دارند اما در اين مملكت آقا سيد حسين ميگويد شاهزاده ها وزارت و حكومت نداشته باشند معنى اين حرف را نميفهمم. شاهزادگان با سايرين چه فرق دارند همه ايرانى هستند بايد بدرستى كار كرد هر كس باشد.
رئيس- اين رأى شخصى است.
اسدالله ميرزا- آخر اين ها چه حرفى است و چه معنى دارد نميدانم.
آقا شيخ حسين- اينها حرفى است بى حاصل. هر كس كار خوب ميكند كه براى ملت فايده داشته باشد آن خوب است.
آقا سيد حسين- هر كس در اينخصوص هر چه ميداند بگويد.
حسنعلى خان- من ميگويم امروز بايد كارى كرد كه فايده بحال ملت و دولت داشته باشد. و دولت و ملت را يكى و متحد نموده و اگر براى گفتن اين حرفها است اين مجلس هيچ فايده ندارد بلكه مضر بحال ملت ودولت است. من كه يكى از وكلا هستم اگر بهمين ترتيبات باشد استعفا ميدهم و شما هنوز هيچ كارى براى ملت نكرده ايد چه دعوايى داريد وزراى مسئول را خواستيد به شما معرفى كردند شما كار بكنيد اگر مسيونوز وزير باشد آنوقت هر چه ميخواهيد بگوييد.
آقا سيد حسين- در باب معرفى وزرا قبول داريم.
حسنعلى خان- جواب مسئله شاهزاده ها را هم من ميگويم شاهزاده يا غير شاهزاده چه فرقى دارد همه يكى بوده و در تحت يك قانون هستند
آقا ميرزا ابوالحسن خان- من ميگويم در اينكه شاهزادگان يعنى خانواده سلطنتشان ايشان عجل از آن است كه مذاكره در خصوص آنها بشود و مسئول مجلس باشند بلكه مسئول ذات اقدس همايونى هستند و عقيده من در اين باب اين است كه اين مطلب را در فصل عليحده همينطور بنويسند اما در باب وزرا اينكه هشت نفر يا نه نفر معرفى شده اند ما حق گفتگو نداريم ولى ميگويم يعنى عقيده خود را اظهار ميكنم كابينه وزرا در ممالك خارجه مختلف است در بعضى جاها هشت نفر و در بعضى جاها پنج نفريا شش نفر زيادتر يا كمتر است و در بعضى مملكتها هم وزرا را شاه معين ميكند و جاى ديگر مجلس ملى و در ايران با سلطان است و فطرت ايرانيان شاه پرستى است و دوستدار سلطنت هستند ليكن هيچ جا وزرا را هشت نفر معين نميكنند. در صورتى كه دويست نفر باشند و بعقيده من شاه مختار است در تعيين وزرا اما اين نميشود كه بگويند هشت نفر وزير مسئول است در حالتى كه دوازده وزير ديگر باشد مثلا وزير جنگ معين شد و مجلس او را شناخت ديگر وزير قورخانه و مخزن وغيره و غيره چيست اينها را بايد مدير و رئيس گفت يا به وزارت معرفى شده و مسئول باشند ولى لقبى غير از وزير شغلى است مثل سردارهاى خارج از فوج پس بايد امتيازى در بين باشد و من عقيده ام اين است كه بگوييم ما وزير قورخانه و پست و گمرك و غيره داريم و ميل هم داريم كه مسيونوز وزير باشند بهتر از اين است كه بگوييم نداريم و مسيونوز را وزير ندانيم ولى او در تمام نوشتجات خود را وزير گمرك و پست نوشته وامضا كند.
رئيس- معنى وزير را گفتم آن كسى است كه با دولت طرف حساب است و از جانب دولت جمع و خرج دارد.
آقا سيد محمد تقى- آنكه گفتيد شاهزادگان مسئول مجلس نباشند از روى چه قاعده و قانون است.
آقا ميرزا ابوالحسن خان- مقصود من اينست كه شاهزادگان بموجب قانون عليحده مسئول شخص اعليحضرت باشند نه مسئول مجلس. چنانچه در خارجه هم بهمين طور معمول است.
آقا سيد محمد تقى- مملكت اسلام است و در قانون اسلامى همه يكسانند.
حسينعلى خان- گمان نكنيد كه خداى نخواسته من از مسيونوز طرفدارى بنمايم و از دولت هم بهيچوجه حقوقى ندارم كه ملاحظه داشته باشم ولى ميگويم آنكه گفتيد در خارجه وزير يهودى است صحيح است اما در اين مملكت نبايد وزير غير ايرانى باشد و ما ايرانيها وزيرى را كه خارجه باشد قبول نداريم و مسيونوز را از امروز به بعد وزير نميدانيم.
حاجى محمد اسمعيل آقا- دو سال است كه در سر اين مطلب گفتگو است و تمام اين زحمات و خساراتى كه مردم كشيدند بجهت اين مسئله بود و حال آنكه مسيونوز خود را وزير دانسته و نوشتجات خود را تماما وزير امضا نموده و مينويسد اينكه ميگوييم او را وزير نميدانيم اگر حقيقت دارد از طرف دولت بنويسند بدهند ما هم قبول داريم. (در اين موقع رئيس از مجلس حركت كرده رفتند به اطاق ديگر.)
حسنعلى خان- مقصود شماها پيش رفتن كار نيست و هيچكدام غيرت و هميت نداريد تاكنون چه كارى براى ملت صورت داده ايد؟ (در اين موقع صداى ناظرين به احسنت بلند شد و حسنعلى خان اعتراض كرده از مجلس رفتند به اطاق ديگر.)
محقق الدوله- ما حالا پنج ماه است كه مياييم و هيچ كارى كه فايده براى ملت داشته باشد نكرده ايم و خارى از پاى ايشان درنياورده ايم بجز اينكه اغراض نفسانى و شخصى خودمان را بكار برده ايم جا دارد كه ملت از ماها امتنان داشته باشند؟ زيرا در عوض اينكه امورات آنها را اصلاح نماييم بدتر ضايع و خراب كرده ايم.
آقا ميرزا محمود خوانسارى- بايد بدانيم در نبودن رئيس حق نطق داريم يا نه.
مخبرالملك- رئيس كه نيست و نايبان رئيس هم نيستند پس برويم به اطاق ديگر (تمام وكلا رفتند به اطاق ديگر پس از يك ربع ساعت دوباره همگى به مجلس آمده شروع به نطق و مذاكره شد).
رئيس- مكرر عرض كرده ام و باز هم عرض مينمايم اگر ميخواهيد مجلس فايده بحال ملت داشته باشد بايد كار كرد از منازعه و مشاجره لفظى هيچ فايده حاصل نخواهد شد. اينست نظامنامه مجلس سنا. اول شروع بمذاكره و تصحيح آن بشود. بعد هم بهمين ترتيب بايد مشغول كار شد. عقيده من اينست (جمع كثيرى تصديق نمودند نظامنامه مجلس سنا به انضمام نظامنامه انتخابات آن قرائت شد پس از تمام شدن).
حاجى بحرالعلوم- دفعه ديگر بايد خوانده شود با اين يك مرتبه خواندن نميشود رأى داد.
آقا ميرزا محسن- بايد چاپ بشود و بتمام وكلا نسخه بدهند كه پس از ملاحظه با دقت و تصحيح مذاكره شود.
رئيس- نسخه متعدد نوشته ميشود و منتشر مينمايند پس از آن مذاكره و تصحيح ميشود.
آقا سيد عبدالله مجتهد- (خطاب به جماعت تماشاچيها) مردم اين قيل و قال چه بود چون مسئله مهمى بود ماها رفتيم به اطاق ديگر شما چرا دادو فرياد ميكرديد؟
يكنفر از تماشاچيها- جناب آقا چراوكلا قسم نميخورند خيانت به ملت نكنند. و اول خيانت آنها اين است كه در اين مدت هيچ كارى براى ملت صورت نداده اند. و همه با يكديگر غرض دارندميخواهند مجلس را معطل نمايند.
</section>
<section type="session" number="41">
جلسه: 41
مذاكرات دارالشوراى ملى روز پنجشنبه 23 ذى حجه الحرام.
رئيس- امروز قرار بود در ابتدا آن قسمى را كه در نظامنامه اساسى مقرر شده آقايان وكلا در حضور حجج اسلاميه ياد نمايند گويا بجهت آقايان مانعى روى داده كه نتوانسته اند تشريف بياورند پس مسئله قسم ياد كردن باشد براى روز شنبه و يكشنبه عجاله چون مضمون نظامنامه داخلى قدر ى از نظرها محو شده و نيز تمام فصول آن تا حال مجرى نگشته و از امروز ببعد بايد همگى حاضر باشيم براى اجراى كليات و جزئيات آن خوب است يكدفعه ديگر منباب تذكر قرائت شود. (در اينموقع حاجى سيد محمد باقر اظهار شكايت و دلتنگى از وضع رفتار تماشاچيها و سايرين نمودند كه اين چه اوضاعى است فراهم آورده اند تقصير ما چيست اگر مردم نگاه بمجلس تبريز كردند كه بعضى كارها در آنجا پيشرفت كرده والا خوب است همراهيهاى اهل تبريز را هم بنظر بياورند كه چه قسم پول داده اند و همه طور همراه هستند ثانياً ازطرف ما هم كه قصورى نشده زيرا كه اسباب كار بطور كامل اينجا فراهم نيست.)
رئيس- اين گفتگوها هيچ فايده ندارد اين سختگيرى و اين گونه رفتار تماشاچيها و سايرين بواسطه اين است كه بعضيها هم جاهلند عجالتاً موقع شكوه و ملالت نيست نقداً بايد مجلس سعى در كار كند و بطوريكه مكرر عرض شده اول كار نوشتن قوانين وزراتخانه ها است كه بصحه همايونى برسد آنوقت اجراء اين قوانين بسيار نافع بحال مملكت و ملت خواهد بود و ابتداء بايد قانونى كه بجهت خودمان نوشته ايم مجرى شود. در اينصورت نظامنامه داخلى را يكدفعه ديگر براى يادآورى بخوانند.
حاجى سيد نصرالله- اين قرائتى است كه متعقب بعمل است.
رئيس- بلى متعقب بعمل است (آقا سيد محمد تقى شروع بخواندن نظامنامه داخلى نمودند از بابت چهار نفر منشى مذاكره شد رئيس جواب دادند كه يكى از آنها استعفا داده و حاجى سيد نصرالله هم بواسطه كارهاى شخصى كه دارند ميگويند نميتوانم از عهده اين كار برآيم پس بايد دو نفر منشى باكثريت آراء از اعضاء مجلس انتخاب شود اسامى شش نفر را نوشتند قرار شد روز شنبه و يكشنبه كه وكلاى تبريز هم حضور داشته باشند دو نفر انتخاب شوند).
در خصوص رئيس دفتر گفتگو شد رئيس اظهار داشت كه تاحال جناب صديق حضرت كه يكى از منشيان مجلس است بواسطه بصيرتى كه در اين كار داشتند متصدى اموردفترخانه بودند الحق خوب هم از عهده برآمده اند و پيش از انعقاد مجلس هم خيلى زحمت درين خصوص كشيدند اكنون بايد باكثريت آراء يكى از آن چهارنفر منشى را يا يك نفر از اعضاء مجلس را رأساً براى اينكار انتخاب نمود و قرار شد روز شنبه و يكشنبه معين و منتخب شوند. در مسئله مكان تكلم مذاكره شد گفتند بايد بطوريكه در نظامنه نوشته شده عمل شود و فوراً قالچيه آورده در مكان مخصوصى انداختند كه منبعد نطق درآن مكان شود و آقا سيد محمد تقى باقى نظامنامه را در آن مكان قرائت كرد (پس از خوانده شدن نظامنامه).
آقا شيخ حسين- (فصل سيزدهم قانون اساسى را كه راجع بمسئله حرف نزدن تماشاچيها و معين بودن جاى تكلم بود قرائت كرده وگفت) غرضم از آمدن اينجا و خواندن اين فصل آن است كه تماشاچيها بدانند حرف نزدن آنها فقط در نظامنامه داخلى نوشته نشده بلكه در قانون اساسى هم كه بصحه همايونى رسيده نوشته شده است و جهت هم اين است كه از مغرضين كسى نتواند بعضى حرفها زده باعث اختلاف مجلس شود.
حسام الاسلام- تعيش ما در شهر طبيعت است و اطفال طبيعت هم در سه خط راه ميروند افراط و تفريط واعتدال و آوردن اين اطفال را براه اعتدال بسته به اساس است (دانستن و توانستن و خواستن) اما دانستن همين مجلس شوراى ملى است كه بحمدالله تعالى منعقد شده و شاورهم فى الامر را پيشنهاد نموده مشغول مذاكره و مشاوره هستند احكام اين مجلس را اجراى فرمايند چيزى كه باقى است و مشكل است خواستن است كه بايد جداً درخواست نمود امروزه سى كرور نفوس مظلوم ايران گرسنه و نعمت بزرگ را آماده نموده باين گرسنگان رسانيد كه هلاك نشوند. پس از ختم مجلس رئيس آقايان طرايى را كه از جانب صيادات انزلى شاكى بودند احضار باطاق ديگر نمود كه با حضور حسام الاسلام و ساير وكلا مذاكره شده شايد اصلاح شود.
</section>
<section type="session" number="42">
جلسه: 42
مذاكرات دارالشوراى ملى روز 3 شنبه 28 ذى حجه الحرام.
رئيس- امروز نظامنامه مجلس دوباره قرائت شود و امروز روز مباحثه و مذاكره در فصول آن است در قرائت سوم بايد رأى گرفته شود.
سعدالدوله- عرض دارم ميگويم اهميت تكميل قانون اساسى مملكتى بيشتر است يا اصلاح نظامنامه سنا.
رئيس- در اين مجلس اصلاح متمم قانون اساسى ممكن نيست قرار شد چهار نسخه نوشته شود در انجمن مخصوصى هر كدام را تصويب كردند اختيار شود و غرض از تعطيل مجلس در روز 5 شنبه هم بجهت همين است و روز شنبه مجلس بايد منعقد شود براى اصلاح و نظانامه مجلس سنا هم جزء قانون اساسى است تفاوتى ندارد.
 (جمعى گفتند اين تعطيل روز پنجشنبه و دهه اول محرم براى چيست وحال آنكه اصلاح اين امور واجب است).
صديق حضرت- عرضى دارم كه نظامنامه داخلى مجلس نبايد مجرى شود؟
سعدالدوله- مقصود چيست.
صديق حضرت- تعيين روز وساعات اجلاساعت مجلس بعهده رئيس است كسى حق گفتگو در اين خصوص ندارد.
 (جمعى گفتند خود رئيس فرمودند مذاكره شود).
صديق حضرت- غرض من اخطار دارم و بايد در موقعش اخطار نمايم.
رئيس- ديشب جماعتى گفتند بجهت احترام عاشورا بايد دهه اول محرم تعطيل شده و ضمناً متمم قانون اساسى هم اصلاح شود منهم گفتم امروز اين نظامنامه مجلس سنا خوانده شود و روز 5 شنبه تعطيل نمايند.
حاجى امين الضرب- اين متمم قانون اساسى و اصول آن را كى خواهد نوشت.
رئيس- هر كس ميل دارد بنويسد يعنى نوشتن آزاد است ولى براى خارج نه در انجمن حال هر كس ميل دارد بنويسد بياورد در انجمن تصحيح شود.
سعدالدوله- حالا چه ضرر دارد انجمنى مخصوص معين شود كه در آنجا بنويسند و بياورند در مجلس مذاكره و تصحيح وقتى كه انجمنى معين نباشد همه باطمينان يكديگر شايد بنويسند و شايد ننويسند و باعث تأخير كار خواهد شد.
رئيس- چه ضرر دارد اجراء وامضاء آن را معين وانتخاب نماييد.
 (پس از مذاكره زياد در تعيين اعضاء اشخاص ذيل را معين نمودند.)
سعدالدوله- آقا سيد حسن تقى زاده- مشاورالملك- حاجى امين الضرب- حاضى سيد نصرالله- مستشار الدوله.
 (مخبرالملك را هم معين كرده بودند باينطور عذر خواست). بنده را از اين كميسيون معاف داريد خودم در خارج اصولى مينويسم و در انجمن ارائه ميدارم اگر بدرد خورد و پسنديدند بسيار خوب والا فلا.
 (گفتگو در اين شد كه بايد اعضا كميسيون زبان خارجه هم بدانند).
سعدالدوله- علاوه بر دانستن زبان خارجه بايد اطلاع از قوانين دول مشروطه داشته باشند و در امورات داخلى مملكت تتبع داشته و بصير باشند.
حاجى سيد نصرالله- غير از زبان خارجه دانستن مدرك هم لازم است زبان دانستن فقط براى ترجمه است چه بسيار اشخاص زبان دان كه قوه استنباط مطلب را ندارند ولى كتب قوانين خارجه ترجمه شده است ممكن است اشخاصيكه زبان نميدانند استنباطات خود را ازآن ترجمه ها نمايند.
سعدالدوله- ما هم نميتوانيم از پيش خود چيزى بنويسيم بعضى چيزها هم كه مقتضى مملكت است بايد ملاحظه شود و نوشتجاتيكه در اين خصوص با دولت ردو بدل شده و با نقريرات جناب مخبرالسلطنه بايد بكميسيون داده شود.
رئيس- البته هر چه لازم شد خواهم داد.
سعدالدوله- اين متمم قانون اساسى را بطورى بايد بنويسيم كه مطابق باشد با قوانين سلطنت مشروطه و موافق با قانون شرع هم باشد.
در اين باب قسم خوردن وكلا مذاكره شد.
آقا ميرزا ابوالحسن خان- بعضى از وزرا در قسم خوردن حاضرند و بعضى حاضر نيستند.
حاجى امين الضرب- عقيده بنده اين است تا اين قانون اساسى تمام نشود نميشود قسم خورد.
سعدالدوله- عقيده منهم همين است اين قسم ياد كردن را بگذاريد تا قانون اساسى تمام شود (و جمعى ديگر هم بهمين عقيده بودند آقا ميرزا ابوالحسن خان و صديق حضرت و حسنعلى خان جداً خواستار بودند كه امروز قسم ياد شود وگفتند چرا شماها ماداميكه وكلاى آذربايجان نيامده بودند نظامنامه اساسى را تمام ميدانستيد اما حالا ناقص ميدانيد).
حاجى امين الضرب- ما آنوقت هم ناقس دانسته و تمام نميدانستيم.
سعدالدوله- از روزى كه من آمده ام گفتم كه اين قانون اساسى تمام نيست.
حسنعلى خان- عقيده خودم را بگويم اين اصوليرا كه بايد نوشته شود و مطرح مذاكره تا قبول نشود جزو قانون اساسى كه نخواهد شد در اينصورت قسم خوردن ضرر ندارد و از امروز ببعد ديگر ماها بهيچوجه ايرادى بدولت نداريم.
سعدالدوله- عجباً عجبا اين راى شخصى نيست من چطور ميتوانم حقوق موكلين خود را از دست بدهم.
حسنعليخان- در اينصورت بهتر ميتوانيد حقوق خود را حفظ نماييد.
مخبرالملك- امروز حاضر شده بوديم كه قسم ياد نماييم و قرار بودآقايان حجج اسلاميه هم حضور د اشته باشند چون بجهت ايشان مانعى روى داده و بمجلس اطلاع داده اند كه امروز نميتوانند تشريف بياورند باشد براى روزهاى ديگر كه آقايان هم حضور داشته باشند و امروز هيچ مذاكره در اين خصوص نكنيم وقسم بجهت راستى ودرستى ياد كردن منافات با اتمام اصول اساسى ندارد.
حاجى امين الضرب- عرض بنده اين است امروز قسم خورديم و اين اصولى كه امروز بايد نوشته شود يكى دو فقره از اين اصول قبول نشد آنوقت تكليف چيست.
سعدالدوله- قسم بر دو نوع است يك قسم شرعى است كه تكليف هر مسلمانى و افراد ملت است قسم بخورد كه بملت و دولت خود خيانت نكند و معلوم است هر كس داخل اينكار و مجلس شده روز اول قسم خورده و يك قسم رسمى است كه در اين گونه موارد بايد ياد كرد يعنى قسم بخورند كه باين قوانين اساسى كه گذاشته شده خيانت نكرده و تخلف ننمايند حالا كه اصول آن تمام نشده صحيح نخواهد بود پس حالا كه اصول آن تمام نشده صحيح نخواهد بود پس باشد براى چند روز ديگر كه اصول اساسيه تمام شده و بصحه برسد آنوقت قسم ياد نماييم.
حسام الاسلام- ما يك سلطنت داريم و يك دولت، سلطنت عبارت از شخص اعليحضرت است و دولت عبارت از هيئت وزرا بايد وزرا هم قسم ياد نمايند كه بملت و سلطنت خيانت نكنند همچنانكه ما قسم ياد مينماييم كه خيانت بدولت وملت ننماييم.
رئيس- البته آنها هم بايد قسم ياد نمايند ودر موقعش در نظامنامه نوشته شده وقيد خواهد شد.
حاجى امين الضرب- بعد از تمام شدن نظامنامه اساسى ما قسم ميخوريم و منتظر آنها هم نميشويم.
آقا ميرزا فضلعلى- (الحمدالله الذى هدانا لهذا وماكنا لنهتدى اولا ان هدانا الله والصلوه و السلام على محمد و آله المنتخبين على ذلك بعد فقد قال الله تبارك و تعالى فاعتصموا بحبل الله جميعا ولا تتفرقوا). خداوند متعال امر ميكند ما بندگان را باينكه دلهاى خود را پاك نگاه داشته و با هم يكى باشيم و از هم جدا نشويم الحمدالله اساس اين كار بواسطه اين مجلس محترم تازه بدست آمده پس در اين صورت براى ما لازم است كه من بعد اسم اصفهانى و آذربايجانى و طهرانى و قفقازى و سنى و شيعه نبريم همه را در داديره اسلاميت دانسته واين اسلام بدانيم وقتيكه اينطور شد از اين ببعد از بردن اسم مملكتى دون مملكتى عيب نميبينيم وهمه خوبى را براى يكديگر ميخواهيم واميدواريم كه رگهاى ما و خونهاى ما رگ اسلام وخون اسلام باشد خواه قسم بخوريم يا نخوريم تفاوتى ندارد و هيچ قسمى بالاتر و بهتر از دانستن شرافت اسلام نيست.
اى بسا ناورده استثنا بگفت جان او با جان استثنا است جفت.
و كسى كه اين شرافت را نداند خداى نخواسته خون آن پاك نيست باز تفاوتى براى آن نخواهد كرد خواه قسم بخورد و يا نخورد پس بهتر اين است از بابت قسم اين چندر وزه مذاكره بميان نيايد تا اصول نظامنامه اساسى تمام شود و چنانكه اشاره شد بايد خود را مقيد بقسم نكنيم بلكه مقيد باسلاميت بكنيم كه خداوند حكم باشد ميانه ماها.
 (شروع بخواندن نظامنامه مجلس سنا شد).
مخبرالملك- چند ايراد در اين نظامنامه بنظرم رسيده در حاشيه نسخه كه در دست دارم يادداشت نموده ام در ماده اول كه عبارت آن اين است (مجلس سنا بموجب اصل چهل و يكم قوانين اساسى مؤسس و مقرر است) لفظ (مجلس شوراى ملى) بعد از لفظ قوانين اساسى) لازم است نوشته شود كه صريح باشد. در ماده دوم كه عبارت آن اين است (اعضاى اين مجلس مركب از شصت نفر خواهد بود نصف از طرف قرين الشرف همايونى استقرار مى يابد يازده نفر از اهالى تهران و باقى از اهالى ايالات و نصف از طرف ملت انتخاب خواهد شد.) بجاى لفظ (باقى) عبارت (پانزده نفر) بايد نوشته شود.
 (همه تصديق نمودند كه هر دو ايراد صحيح است و قرارشد بهمين طور نوشته شود).
حاجى سيد نصرالله- در ماده دوم لفظ (استقرار) از طرف دولت و لفظ (انتخاب) ازطرف ملت نوشته شده جهت چيست بايد هر دو بلفظ (انتخاب) نوشته شود.
مخبرالملك- من دو ايراد ديگر دارم ايراد اول اينكه ما در انتخابات وكلاء مجلس شوراى ملى بتجربه فهميديم كه انتخاب عمومى اسباب اشكال است و عقيده بنده اين است كه انتخاب اعضاى مجلس سنا را بشهرهاى بزرگ مخصوص نمايند اولا بجهت اينكه عده اعضاء كفايت بر تمام ولايات و شهرهاى كوچك نميكند ثانيا زودتر انتخاب ميشوند ايراد دوم شرطى است كه براى منتخب و منتخب طبقات قرار داده اند و اين صحيح نيست زيرا كه مطلق شاهزاده و يا علماء و يا اعيان معلوم نيست شخصيت داشته باشند خوب است ما كه مسلمانيم لياقت و علم را شرط قرار بدهيم و بسبب اين شرط انتخاب مخصوص شهرهاى بزرگ ميشود و در شهرهاى كوچك و دهات البته اينگونه اشخاص نيست.
عون الدوله- ماها كه مقوصدمان اينست بعدها مشوق باشيم جوانان مملكت در صدد تحصيل شرف و علم باشند شرط مخصوص بودن انتخاب اعضاء مجلس سنا بشهرهاى بزرگ مانع پيشرفت اين مقصود است زيرا اهالى شهرهاى كوچك و دهات وقتى كه از اين انتخاب محروم ماندند موجب يأس آنها شده ديگر در پى تحصيل شرف وعلم نخواهند رفت.
مخبرالملك- شما وادار كرديد نكته را كه نبايست بگوبم لابداً اشاره نمايم فعلا اگر انتخاب اعضاء مجلس سنا مخصوص شهرهاى بزرگ نشود دولت در مدت قليلى بتوسط تلگراف منتخبين خود را معين نموده و همه حاضر ميشوند و منتخبين ملت مدت بسيارى طول خواهد كشيد آنوقت مجلس سنا منعقد شده و اكثريت آراء با منتخبين دولت خواهد شد.
آقا ميرزا فضلعلى- اين مسئله را بايد در فصل عليحده قيد نمايند ماداميكه عده منتخبين ملت مطابق عده منتخبين دولت حاضر نشده مجلس سنا منعقد نشود.
سعدالدوله- در ممالك خارجه به اجزاء مجلس سنا مواجب داده نميشود بجهت اين كه از متمولين و شاهزادگان و پيرمردان و نجبا كه صلاحيت داشته باشند محض افتخار و شرف انتخاب ميشوند حال نميدانم در اين باب آنجا هم قيد شده و بهمين جهت بود كه پرسيدم حقوقى از طرف دولت براى اعضاء مجلس سنا معين شده يا نه مسئله ديگر كه در انتخابات اينجا هيچ ملاحظه نشده در باب وكالت است كه بايد وكيل داراى شرايط و صفاتى كه در نظامنامه قيد ميشود بوده و داوطلب باشد نه اينكه مجبوريت در كار باشد اشخاصى كه ميل بوكالت دارند بايد اسامى خود را اعلام نموده و خودشانرا معرفى نمايند وداوطلب باشند.
 (چون ملاحظه نمودند باين ترتيب مباحث و مذاكره اصلاح نظامنامه مجلس سنا چند روز طول خواهد كشيد لهذا قرار شد هر كس ايرادى دارد در حاشيه نسخه چاپى كه عموم وكلا داشتند يادداشت نموده بكميسيون بدهند كه در آنجا تنقيح و تصحيح شده روز يكشنبه قرائت شود).
</section>
<section type="session" number="43">
جلسه: 43
مذاكرات دارالشوراى ملى روز يكشنبه چهارم شهر محرم الحرام 1325
خلاصه مذاكرات روز سه شنبه 28 ذى الحجه الحرام 1324 قرائت شد.
رئيس- اعضاء انجمن قانون نويسى همچو تصور نمودند كه متمم اصول قانون اساسى نوشته شده حاضر ميشود كه امروز قرائت شود نظامنامه براى مجلس بلديه نوشته شده امروز آن خوانده شود مسئله ديگر مواجب مستخدمين است كه تشكى كرده اند صورت آن را هم نوشته اند در مجلس مطرح مذاكره شده بتصويب اعضاء مجلس اصلاح شود. (همه گفتند خيلى خوب است و شروع بخواندن نظامنامه مجلس بلديه شد در فصل اول در خصوص اينكه انجمن بلديه حق رسيدگى و تأسيس بعضى ادارات شهرى دارد مثل كتابخانها و قرائت خانهاى عمومى و دواخانها تياترها و موزه خانها و غيره مذاكره شده حمعى گفتند لفظ (تباتر نوشتن هيچ صحيح نيست).
بحرالعلوم- خيلى غريب است كه اين نظامنامه را با نوشتن اينطور الفاظ بمجلس فرستاده اند كه قرائت و تصحيح شود.
حاجى محمد اسمعيل آقا- ضررى ندارد تباترهايى هستند كه بجهت وعظ و تربيت و آگاه كردن مردم تشكيل مى يابد.
حاج شيخعلى- بسيار خوب ولى بايد بلفظ و عبارتى نوشت كه اشاره باين ترتيب داشته باشد واين گونه الفاظ در اين مجلس محترم نبايد مذاكره شود.
بحرالعلوم- موزه خانه هم فايده ندارد.
ميرزابوالحسن خان- چرا آثار كهنه را در آنجا ميگذارند باعث بصيرت مردم و فايده زياد است. حاجى محمد تقى شاهرودى- امروز روز حق ايراد در دفعه ثانيه ا ست كه قرائت شود.
رئيس- عيبى ندارد و اين يك لفظ (تياتر) هيچ نوشته نشود بهتر است.
 (از بابت معارف گفتگو شد كه طورى نمايند عموميت داشته باشد حتى در دهاتهم ا سباب معارف فراهم شود.)
رئيس- خوب است در اين موقع يك توضيحى بشود اين انجمن بلديه كه منحصر در شهرها نيست بلكه اهالى بلوكات و دهات وقصبه ها و شهرهاى كوچك هم ميتوانند از روى قاعده تأسيس انجمن بلديه نمايند منتهى در دهات و بلوكات احتياجشان كمتر است و در شهر بيشتر ولى اگر همه يك مجلس باشد آنوقت عوارضات لازمه از شهرى و دهاتى يكسان گرفته ميشود پس نيست بدهات زيادتر گرفته شده و بآنها ظلم خواهد شد و حال اينكه احتياجاتشان كمتر است در اينصورت بايد مجلس دهات و بلوكات با مجلس بلديه شهر تفاوت داشته و از هم جدا باشند كه هر يك بقدر حاجت خود تأسيس انجمن بلديه نموده و عوارض بدهند.
حاج شيخعلى- اين نظامنامه از منشآت است يا ترجمه؟
رئيس- ترجمه است ولى بايد در مجلس تصحيح و تنقيح شود.
آقا ميرزا فضلعلى- تكليف انجمن بلديه آن است كه در احتياجات و آسايش مردم و نظم بلديه جلب نظر كند نه جلب منفعت اين پولهاييكه جمع ميشود بمصارف مهمه خرج شود ولى از اين نظامنامه معلوم نيست كه اين انجمن بلديه از براى جلب منفعت است يا دفع ضرر و فعلا تمام شهرهايى نظم و ترتيب و بهمه مردم سخت ميگذرد.
رئيس- اينهاييكه شما ميگوييد تكليف نظيمه است كه جزو قانون وزارت داخله است واز براى حكام و نظميه وغيره نوشته ميشود و ترتيب داده خواهد شد انشاء الله بعد از عاشوراتمام شده قرائت ميشود مقصود شما در اينجا بعمل خواهد آمد.
آقا ميرزا فضلعلى- اين نظامنامه است يا قانون بلديه؟
رئيس- هم نظامنامه است و هم قانون.
آقا ميرزا فضلعلى- پس اين عوارضاتيكه گرفته خواهد شد از روى چه ميزان خواهد بود.
رئيس- اين عوارضاتهم جزو ماليات است و كليه عمل ماليات بايد در مجلس شوراى ملى مذاكره شده بهر طور تصويب كردند از همان قرار بايد دريافت دارند.
 (پس از خوانده شدن نظامنامه بلديه قرار شد نسخهاى متعدد نوشته شود و بهمه اعضاء مجلس بدهند كه بدقت ملاحظه نموده ايرادات خودشان را يادداشت نمايند كه در قرائت دوم از روى بصيرت تنقيح شود و در اين موقع حاجى نبيل الملك از طرف وزارتخارجه بمجلس آمده بعضى پيغامات از جانب وزير خارجه رساند).
رئيس- چند فقره اظهارات بوزارت خارجه شده كه دو سه فقره آن شخصى بود جواب داده بودند يكى دو فقره آن عموميت داشت اولا در خصوص (قنسول) باطوم بود كه ايرانيهاى مقيم آنجا شكايت كرده بودند ميفرمايند دفع آن تعديات شده و انشاء الله بعدها آسوده خواهند بود ثانياً در باب فروش اطفال قوچانى ميفرمايند در اينخصوص اسناد در وزارت خارجه هست وقوع اين مسئله صحت دارد واحكامى هم در اين باب صادر شده و مطرح مذاكره بود ولى امروزه آن شدت را ندارد.
حاج شيخعلى- اين تعديات از طرف حكومت است يا مباشرين؟
رئيس- حكومت پول ميخواهد لابد رعيت هم بايد فرزند خود را فروخته تهيه پول براى حكنومت نمايد و تلگرافى هم در اينخصوص از عشق آباد كرده اند خوانده شود.
آقا سيد محمد تقى- تلگراف را قرائت نمودند كه خلاصه مضمون آن اين است.
اگرچه از شاهد كسى قسم نميخواهد ولى ما ايرانيان مقيم عشق آباد كه پنج هزار نفر هستيم بشرف و دين واسلام قسم ياد مينماييم و خداوند را بشهادت ميطلبيم كه بچشم خود ديديم كه اطفال قوچانيها را در عشق آباد مثل گوسفند و ساير حيوانات به تركمانها ميفروختند و كسى نبود دادرسى نمايد و درخصوص بانك ملى هم كمال همراهى را داريم (در اين موقع تمام اهل مجلس و تماشاچيان گريه مفصلى نمودند بطوريكه نميتوانستند خود دارى نمايند.)
حاجى محمد اسمعيل آقا- عرض ميكنم بعد از اين گريه بهترين گريها اين است كه مجازات اين شخص را اكيداً از دولت بخواهيد و هر كس اين داغ را بدل ايرانيان گذاشت بمجازات برسد كه باعث تشفى قلوب شود.
شرف الدوله- كاغذيهم از باطوم نوشته اند ملاحظه نماييد.
آقا ميرزا محمود- از قراريكه تحقيق شده ومعلوم گشته باعث اين فروخته شدن اطفال سردار مفخم قوچانى شده و حالا هم اسبابى فراهم كرده است در عوض اين خدمت امتياز بگيرد.
حاجى محمد اسمعيل آقا- هر كس هست بايد بمجازات برسد.
سيد الحكماء- عقيده من آن است آنچه كه گرفته بدهد كه اطفال مسترد شوند.
حاج سيد عبدالحسين- الحمدالله رب العالمين كه خداوند بر همه مسلمانان منت گذاشت و اسباب انعقاد اين مجلس را فراهم آورد ماها هم مثل جدم حضرت ابى عبدالله عليه السلام كه در ميدان شهادت يكه و تنها ايستاده طلب نصرت و يارى ميكرد استغاثه مينماييم و الحمدالله شما هم كه در اينجا جمع شده ايد امناى ملت هستيد و منتخب عقلائى عموم ميباشيد و بجهت دادرسى حاضر هستيد پس مذاكره و اصلاح اين مسئله بيك روز و دو روز ممكن نيست چند روز لازم دارد و اين نحو كارها بيست و چهار سال است كه در صفحات خراسان متداول است و اين هم بر دو قسم است يكى اينكه حكومت پول ميخواهد لابد رعيت اطفال خود را فروخته تهيه پول ميكند ديگر اينكه جمعى هستند كارشان همين است ولى اينها كم هستند بايد اين امورات اصلاح شده و بداد مظلومين رسيدگى شود.
آقا ميرزا ابوالحسن خان- در صورتيكه آقا ميرزا محمود عنوان كرده آن شخص اينجا حاضر است و باعث اين كار شده بايد خواست و بمجازات برسد.
حاجى شيخ على- بايد از وزير داخله خواست.
آقا ميرزا فضلعلى- از آن كسانيكه باعث فروختن اطفال شده اند هم از حاكم كل و هم از مباشرين استرداد اطفال را بخواهند وزير اموالى را كه از اين راه حلال جمع نموده اند بيگرند صرف اين كار نمايند بهترين مجازاتها است ديگر لازم به تنبيه و سياست نيست.
حسنعلى خان- عرض دارم: كليه در اين مملكت تا امروز نميتوان گفت اجراء حكومت مسئول باشند زيرا كر حاكم كل تعافى گرفته ميفرستادند آنهم از اجراء تعارفى گرفته ميگويد فلان كار را بكنيد تمام اين كارها راجع بحكومت كل است.
آقاى ميرزا فضلعلى- ابتدا چنين است هزار و چندين سال است كه ماها گريه ميكنيم براى اينكه ابن زياد و شمر و ابن سعد امام حسين عليه السلام را كشته اند و حال آنكه بامر يزيد بوده.
حاج سيد عبدالحسين- ميتوانيم بگوييم كه يزيد مأخوذيت شديدتر ندارد؟
بحرالعلوم- اگر حاكم كرده است او مقصر است والا مباشر.
آقا ميرزا محمود- سردار مفخم قوچانى اينجا حاضر است و خوودش در حقيقت حاكم مستقل بوده است بايد از او مؤاخذه شود.
حاج سيد عبدالحسين- بلى حكومتهاى جزء خراسان حكومت دارند در حقيقت سلطنت دارند.
آقا سيد محمد تقى- اين تحكم است حاكم جزء بدون اطلاع حاكم كل نميتواند كارى بكند رعايا وقتيكه از حاكم جزؤ تعدى ديدند بحاكم كل عارض ميشوند بايد رفع تعديات را از رعايا نمايد اينجا بعكس بوده از قرار معلوم سوار شاهسون براى تقويت حكومت جزء هم فرستاده است و اجزا حكومت جزء هر چه مستقل باشند باز بدون اطلاع رئيس نميتوانند اقدام بكارى نمايند.
آقا ميرزا محمود- من نميگويم حكومت كل تقصير ندارد بلكه هر دو مقصر هستند اما در اين موقع اين شخص بيشتر مقصر است.
آقا سيد حسين- هر وقت عرضى در اين خصوصها كرديم گفتند سند لازم دارد امروز سند در دست داريم و حاضر است كه فروش اطفال بدست آصف الدوله شده است اگر سايرينهم فروخته اند پولش باو رسيده ما كار باجزاء نداريم طرف ما آصف الدوله است بايد اطفال را مسترد دارد او ميداند با اجزاء و مقصود اينست كه فقط مذاكره نباشد نتيجه هم بعمل آيد.
آقا ميرزا ابوالحسن خان- از وزير داخله بخواهيم شخص معين نشود. هم از مباشر هم از حكومت استرداد اطفال خواسته شود و هر كس باعث اين كار شده بمجازات برسد.
آقا سيد محمد تقى- من ميگويم لعن الله الراشى والمرتشى ومن بينهما.
آقا سيد مهدى- معلوماتى دارم. شخص سابق الذكر قانونى وضع كرده و سند هم در دست هست كه در اطراف گناباد و بجنورد وغيره هر كس متوفى شود خانه او را مهر كرده واموالش را ضبط ميكردند و باسم عشر گرفتن دو عشر، عشر مى گرفتند (جمعى گفتند اين عموميت دارد منحصر بآنجا نيست.)
رئيس- بعضى از آقايان تردى كردند كه پس فرا مجلس منعقد است يا نه حال ميگويم در مجلس مذاكره شده باكثريت آراء قرار آن داده شود. (جمعى گفتند مجلس باشد بهتر است).
حجى محمد اسمعيل آقا- يكروز سه شنبه باشد عيب ندارد و بعد از آن تا چهاردهم محض احترام عاشورا تعطيل شود ولى مجلس كه منعقد ميشود نتيجه داشته باشد.
آقا سيد محمد تقى- امروز هم نتيجه داد و قرار شد بوزير داخله از بابت فروش اطفال قوچان رقعه نوشته شود.
حاجى محمد تقى- در خصوص پسر سپهدار نوشتيد چه نتيجه بخشيد كه حالادر اينخصوص نوشته شود.
نامه آخوند ملا محمد كاظم خراسانى بعنوان مجلس شوراى ملى.
بمجلس محترم شوراى ملى شيدالله تعالى اركانه بعد از اهداء ثنا و تحيت و اء مراسم تبريك و تهنيت معروض ميدارد در اينموقع گرامى كه بحمدالله تعالى و حسن عنايته ويتوجهات مقدسه حضرت حجه عصر ارواحنا فداء پريشانيها و ويرانيهاى ناشته از استبدادات و قصر انظار باغراض شخصيه و غماض از مصالح نوعيه را نوبت بپايان و اقتضاى كمال دين پرورى و خلوص نيست ذات اقدس شاهنشاهى ادام الله تعالى سلطانه و سعادت اين عهد فرخنده كه پاينده باد قلب مبارك همايونى كه (بين اصيعى الرحمن است) بعقد اين مجلس خجسته كه نخستين مرحله ترقى است منعطف فرمودند لازم دانسته پس از قيام بوظايف دعاگوئى آن ذات اقدس اعلى و اداء شكر آن مواهب عظمى بمراسم تبريك مبادرت نموده بمقتضاى كريمه مباركه (فان الذكرى تنفع المؤمنين) محض مزيد تذكر معروض دارد كه اين اساس بزرگ كه (بعداللتياواللتى) بعهده كفايت آن دينداران با ديانت و دولت خواهان با غيرت سپرده شده مفتاح سربلندى دين و دولت و پايه قوت و شوكت واستغناء از اجانب و آبادانى مملكت است والله ملل و دول عالم در اين موقع نگران حال مايند تا از اين اتفاق ملى و مجلس شورى كه آخرين علاج لعراض مزمنه مهلكه است چه نتيجه گيريم و چنانچه بعون الله تعالى و حسن تااييده در اين مرحله بطوريكه بايد قدم برداريم اميد است كه انشاء الله تعالى از مهالك نجات و عماً قريب با همگنان همعنان كرديم و بالعكس اگر خداى نخواسته باز هم اغراض شخصيه منظور و جلوگير باشد امكان استعدادى خود را باطل و عرض و ناموسمان را بر باد داده و انگشت نماى ملل و دول و مصديق (تحلفون ان يتخطفكم الناس) خواهيم بود. اعاذباالله تعالى من ذلك حالا كه براى اصلاح مفاسد و تكميل نواقص آزادى مرحمت فرمودند انشاء الله تعالى هيچ دقيقه را فروگذار نفرمودند قوانين محكمه دين مبين را كه ناموس اكبر واز اعظم اسباب ترقى و نفوذ و فقط رسمى از آن باقيست صحيحاً بموقع اجرا و مصالح دولت و انتظامات مملكت را بر وجه احسن ونظام اتقن مرتب وابواب استبدادات و تعديات و حيف و ميل و خائنانيكه خانه ملت را چنين ويران و روز كار دولت ابد آيت را كه حارس دين و مايه شرف مان است باين درجه منتهى و زير بار اين مبلغ خطير قرض از اجانب نموده بكلى مسدود و اسباب تخلص از ذمت اين قرض و صرف دخل دولت در مصالح لازمه واستعدادات موجه قوت و شوكت كه اول قدم ترقى است ترتيبات صحيحه فراهم و مقدمات استغناء از اجانب كه مايه ثروت و مكنت و تخليس از فقر و اطمينان آنها بعدم تلف و عنوان اموال موقوف است بافكار ثاقيه و تدابير حكيمانه تدريجاً مهيا و صرف جهد و و بذل مجهه خواهند فرمود انشاء الله تعالى و اثتقه بالله تعالى و بولى امر صلوات الله عليه و على آبائه الطاهرين والسلام عليكم و رحمه الله و بركاته. (الاحقر الجانى محمد كاظم الخراسانى).
</section>
<section type="session" number="44">
جلسه: 44
مذاكرات دارالشوراى ملى روز سه شنبه 6 شهر محرم الحرام 1325
مستشار الدوله- چند روز قبل مستدعيات اهالى آذربايجان در هفت ماده بدولت پيشنهاد شد يكى عزل مسيونوز و مسيو پريم است كه قبول شد براى اينكه بدانيم بجهت چه معزول شدند لازم است بدانيم كه مسيونوز و مسيو پريم را و دو نفر ديگر را براى چه كار باينجا آوردند بجهت اين بود كه بواسطه علم و تجربه آنها اداره گمرك مرتب شود لاغير يعنى اولا اداره گمرك را ترتيب صحيحى داده دائر نمايندوثانياً معلم باشند براى كسانى كه در آن اداره هستند لكن نه براى اشخاصيكه از كار عارى هستند عوض اينكه اداره گمرك رامنظم نموده و بسايرين هم علم و تجربه خودشان را بياموزند شش اداره ديگر را در تحت اداره خود آورده و عنوان وزارت را هم بدست آورند نزديك بود مسيونوز را شيخ الوزرا و يا صدرالوزرا بگويند اين بود كه كم كم رعب مسيونوز در قلوب اثر كرده چنان تصور كردند كه عزل مسيونوز از محالات است اگر عزل مسيونوز را بخواهيم آسمان بزمين ميآيد اين شد عزل آنها را خواستند دولت هم عزل آنها را قبول كرد قرار شد بجاى مسيونوز مسيو كينه يا مسيو نالار بعنوان ناظمى يا مستشارى در گمرك باشند منتهى اختلاف مانده بود كه اسم مديرى هم داده شود يا رئيس و مدير ايرانى باشد فقط آن فرنگى را باسم مستشارى قبول نماييم حالا معلوم ميشود در حقيقت معزول نكرده اند بلكه يك فرنگى ديگر را آنجا آورده بر آنها افزوده اند اين دو نفر مسيونوز و پريم دستورالعمل بآن يكنفر ميدهند و خانه مسكونى آنها هم همانجا است اين شد سه نفر رئيس (رزاد فى الطنبور نغمه آخرى) پس معلوم ميشود ازمسئوليتى كه داشتند بيرون رفتند آن يك نفر را براى خودشان راپورت چى و خبر آور قرار داده اند و چندروز قبل معلوم شده در انهدام و سوختن اسنادى كه مطالب فهميده ميشود سعى دارند كه آن اسناد را خراب بكنند براى اينكه آنها را خارج كردند لازم بود آن روزى كه اينها را عزل نمودند تحويل بگيرند بوزير ماليه يا يك نفر رئيس ايرانى بدهند و علت ديگر كه شده ميترسيم با اين اهمال و هرج و مرجى كه شده فردا خواند گفت كه موعد قسط وجه استقراض روس رسيد و آنها خواهند گفت شما اين دو نفر را برداشتيد كار آنها عقب افتاد اعتقاد من اين است كه مجلس يكى از اين دو شق را اختيار نمايد يا وزير ماليه را رسماً بخواهيد و مسئول نماييد چرا وقتى كه آنها را برداشتيد تحويل نگرفتيد و ادارات را تحويل بكس ديگر نداديد اين ايضاحات را از او بخواهيم و حفظ كنيم يا اينكه شرحى بصدارت بنويسيم و اين ايضاحات را بخواهيم.
حاجى شيخ على- شق اخير بهتر است وزير ماليه خواهد گفت بمن ندادند.
مستشارالدوله- وزير ماليه نميتواند عذب بياورد عزل آنها براى اين شد كه وزير ماليه نگويد وزارت گمرك با من نيست لهذا آنها را معزول كردند كه در تحت نظارت او بيايد معلوم ميشود اينها حرف ظاهرى براى اسكات مردم بوده.
حاج شيخ على- تسليم بوزير ماليه ملزم بود يا خير فقط عزل آنها بود.
آقا سيد محمد تقى- بعد از شناسانيدن دولت وزرا را اين حرفها پذيرفته نيست.
حاجى شيخ على- كلام در اين است باو بگويند بتو تفويض كرديم باو نگفتند بتو داديم و تفويض نموديم.
آقا ميرزا فضلعلى آقا- بوزير ماليه اگر امروز تكليفى بكنيم ميتواند بگويد رياست سابق با من نبود و قرار شد نظامنامه و قوانين و دستورالعملى مرا بدهيد آنوقت از من مسئوليت بخواهيد پس بصدر اعظم بهتر است.
احسن الدوله- معزول نمودن مسيونوز و مسيو پريم بهواى نفس شد و بى تهيه و تدارك بود نه فكر اداره را نموديم و نه فكر نقدى اداره و ملاحظه نكرديم آنها را معزول كرديم يك نفر آدم داريم يا نداريم يا در ولايات و اطراف آدم گذارده ايم تصاحب كند اگر سابق اجزاء گمركات بوشهر و ساير سرحدات يك واهمه داشتند حالا آن واهمه هم وقت خواستيم يك دروازه را ببنديم دروازه ها باز نموديم. يقين بدانيد اگر اقدامى نشود ترتيب حساب و كتابى هم نداريم مسئوليت آنها از ميان خواهد رفت هر ساعتى كه اقدامنشود دار وندارمان از ميان خواهد رفت نه مفتشى داريم ونه اظهارى كرديد.
حاجى شيخ على- چون عزل او فورى بود و فوتى دولت بايد حفظ اموال خودش را بكند.
احسن الدوله- صريحاً عرض ميكنم اگر دولت اين ملاحظات را ميكرد واين ادارات را باين طور واگذار بآنها نميكرد حالا اينها نميگفتند كه تا حال وزرا را سير ميكرديم اكنون وكلا را بايد سير نماييم.
حاجى شيخ على- تا حال مجلس متوقع چيزى نبوده.
مستشارالدوله- اينهاييكه آقاى احسن الدوله گفتند در دست دوا ميخواهيم بايد به علاج پرداخت اولا مسيونوز را كه سر اينكار آوردند مسيو كينه حاضر بود منتها مسيونوز نباشد مسيو كينه باشد نگفتند تمام بلژيكى ها معزول باشند حتى مسيون لاورس را هم تلگرافا خواستيم توقيف باشد تا خيانات او ثابت بشود پس هيچ ادارات گمرك خالى از مدير بلژيكى نبوده با اين شكل معايب سابقه اگر يكى بود حالا زيادتر شده اگر هم بى موقع بود عزل مسيونوز درست عزل شده دولت هم قبول كرد حالا بايد چاره كرد كه اسناد از ميان بيشتر نرود بهتر اين است كه پيش آمد و گذشته يكى از ايندو شق را كه گفتيم عمل نمايند. حاج شيخ على- شق ثانى بهتر است.
شيخ ابراهيم- بهتر اينست از وزير ماليه سئوال شود.
سعدالدوله- بنده عقيده دارم غير از اينها نوشته شود بجناب ناصرالملك بيايند اينجا ايضاحات خود را بدهند بدانيم آيا مسئوليت را بگردن ميگيرند يا نميگيرند اگر بعهده بگيرند حق سئوال و جواب نداريم.
آقا ميرزافضلعلى- يعنى مسئوليت بعد از امروز را.
سعدالدوله- بلى مسئوليت بعد از اين را.
آقا سيد حسن تقى زاده- اين جزئيات همه اش افواهى است مطلب كلى اين است كه وزير ماليه را خواهيد ترتيب اينكار را بگويد و مسئوليت خود را قبول نمايد چنانچه آنشب در مجلس صدارت تشريف داشتيد بصدراعظم گفتيم وزير ماليه ميگويد من مسئوليت ندارم صدر اعظم گفتند كه من صدر اعظم هستم رسماً ميگويم از مسئوليت دارد بايد اينجا بيايند بمكاتبات نميشود.
رئيس- همان خواستن وزير ماليه صحيح است.
سعدالدوله- علم خارجى دارم اگر چه نميشود سند قرارداد ولى از قرار معلوم لاورس كه توقيف بود پريشب تلگراف رسيده از سرحد جلفا رد شده حالا نميدانم بفرنگ رفته يا اينجا خواهد آمد ترتيب گمرك هم در تحت اداره مسيو كينه نام است و او ضبط كرده آنها را شنيدم.
آقا ميرزا طاهر- بصدر اعظم بنويسيم وزير ماليه بيايد.
حاج شيخ على- اگر وزير ماليه همين جواب را داد چه ميگوييد؟
صديق حضرت- نميتواند بگويد.
سعدالدوله- طرف ما وزير ماليه است بنابر فرمايش صدر اعظم.
ميرزا ابوالحسن خان- آن روز خاطر شماها هست محتشم السلطنه در جواب من گفتند ما هشت نفر وزير معين ميكنيم در هر كارى رجوع بآنها نموده توضيح بخواهيد بنده گفتم مسيونوز وزير مسئول است يا خير ايشان فرمودند اين هشت نفر وزير مسئول هستند چون اين عمل راجع بوزير ماليه است ايشانرا بخواهيد و توضيحات خودشانرا بگويند آن دستخط و اينهم شفاهى.
آقا ميرزا طاهر- اينها صحيح است ولى تا پنجروز طول بكشد در اين چند روز خواهند برد.
آقا سيد مهدى- مجلس تعطيل نبايد بشود چه ثوابى از اين بالاتر كه بكار مسلمانان رسيدگى شود.
سعدالدوله- در اين خصوص و در اين ماده در باب تشكيل كميسيون كه بمحاسبات آنها رسيدگى نمايند و تشكيل اداره تفتيش كه بهر شهر كه گمرك است بفرستند و مناسب حال ايران يكنفر ايرانى بسمت مديرى و يكنفر بلژيكى بسمت مشاورى معين نمايند اين سه فقره را بنده بدولت اخطار كردم حالا بايد وزير ماليه بيايد جواب اين مذاكرات را بدهد.
ميرزا ابوالحسن خان- خوب بود اول به مجلس بفرماييد بعد بدولت اخطار كنيد.
سعدالدوله- من خيرخواهى و پيش دستى كردم كه از مال دولت حيف و ميل نشود آنوقت به گردن مجلس بگذارند چون نظامنامه ماليه بمن راجع شده كه بنويسم و مشغول هستم لهذا اخطار نمودم در كاغذ نوشته شود هم تحقيقات از صدارت بخواهيم و هم وزير ماليه بيايد تكليف معلوم شود.
حاج شيخ على- اگر صلاح بدانيد هم به صدارت شرحى نوشته شود و هم وزير ماليه را بخواهيد؟
حاج سيد مرتضى- در اين خصوص كه فرمودند گذشت در خصوص دخترهاى قوچان نتيجه بكجا رسيد.
رئيس- هنوز اين مطلب تمام نشده آقاى تقى زاده مطلبى دارد.
آقا سيد حسن تقى زاده- يا در اين خصوص يا در خصوصهاى ديگر مكاتبه بصدراعظم را بايد تقليل كرد و آن عنوان صحيح كه پيش گرفته ايد نبايد از دست داد و ترتيب صحيح اين است هر وزيرى ميتواند مسئوليت را بعهده بگيرد اگر نميگيرد استعفا بدهد.
سعدالدوله- اين صحيح است.
حاجى سيد مرتضى- در خصوص دخترها بايد ترتيبى داد كه نتيجه داشته باشد.
رئيس- طرف حاكم است و آنهم در خراسان است بايد بيايد.
امين التجار- طرف وزير داخله است.
آقا سيد مهدى- شجاع الدوله كه متصدى اين امر بوده درتهران است.
حاجى سيد محمد- او معزول است.
سعدالدوله- در اين مورد باحكام حق گفتگو نداريم طرف ما وزير داخله است.
آقا سيد مهدى- پس چه انتظارى از آصف الدوله داريد؟
رئيس- آن اسباب كار است بايد بيايد.
آقا سيد حسن تقى زاده- در اينمدت بواسطه تجربه بعضى چيزها ميفهميم بعضى از تحقيقات و توضيحات كه وزراء بما ميدهند نبايد گول بخوريم چنانچه وزير خارجه در مسئله كربلا توضيحات دادند و وزير داخله در خصوص پسر سپهدار شايد آصف الدوله تا ششماه نيايد بايد مدت معين كرد واصلاح اينكار از وزير داخله بايد خواست.
حاجى سيد عبدالحسين- آنچه زمان گذشته است گذشته ودر اين ششماهه اخيره هم هر چه كرده باشد بيايد طهران شايد آنهم مثل اشخاصى شد كه از سرحد جلفا رد شده.
حاجى سيد محمد- پس وزير ماليه را كه ميخواهيد همان روز وزير داخله را هم بخواهيد.
سعدالدوله- آن روز كه وزير ماليه را ميخواهيد خيلى كار داريد حالا از براى چه روز وزير ماليه را ميخواهيد.
رئيس- روز پانزدهم.
آقا سيد حسين- دو مسئله است يكى فروش اطفال و يكى مسئله غارت و بردن آن شصت و يكنفر در خصوص اينها سالار مفخم اينجا حاضر است راهنمايى ميكند كه بدون جنگ و جدال و خرج برگردانند اما استرداد اطفال موقوف باينست كه حكم از طرف دولت بشود چون امروزه ديگر اين امورات با وزير داخله است وزير داخله حكم نمايد آصف الدوله همانجا است اطفال را برگرداند وقتيكه اينجا آمد بمجازات قانونى برسد و خانه نشين بشود كه عبرت سايرين باشد اگر بيايد اينجا و بعد از اينجا يكنفر برود ميان تركمان هيچ فايده نخواهد داشت وزير داخله را بخواهيد با اسناديكه در وزرات خارجه داريم خيانت او را ثابت كنيم بعد از آنكه علم اليقين حاصل شد حكم شود براى برگردانيدن اطفال ندارد هر ساعتى از او بگذرد دير شده است چه كارى مهم تر از اين داريد مجلس ديگر فوق العاده روز پنجشنبه تشكيل بدهيد بهتر است.
حاجى سيد محمد- تا روز پانزدهم طول ميكشد پنجشنبه بيايند.
حاجى شيخ على- هيچكس در اين ايام عزادارى حاضر نميشود.
حاجى سيد اسمعيل- اگر اقدامى بشود بهتر است كار بگذرد.
حاجى سيد محمد- روز پنجشنبه هم وزير ماليه بيايد هم وزير داخله.
رئيس- مطلبى است بايد عرض كنم نوشتن بوزراء آسان است ولى نميشود از اين روز بروز ديگر خبر كرد بيايند اين اطفال امروز فروخته شده اند بلكه مدتى است. اين آقايان وكلا در اين ايام نميآيند قرارش را اينطور بگذاريد كه روز يازدهم وزير داخله بيايد و روز سيزدهم وزير ماليه.
حاجى سيد محمد- هر دو در يك روز چه طور است؟
آقا سيد محمد تقى- نميشود.
سيدالحكما- هر ساعت بگذرد ضررش زيادتر است براى ملت بايد نوشته شود آنوقت بخواهيم اگر مجلس فوق العاده تشكيل شود چه ضرر دارد.
آقا ميرزا فضلعلى آقا- چه ضرر دارد كه هيئتى از مجلس تشكيل بدهيد توضيحات هر كس ميداند بگويد.
رئيس- اين نميشود تمام آقايان بايد باشند در اين مجلس مذاكره شود.
آقا سيد حسين- براى پس فردا همه حاضرند مطلبى نيست كه از خارج چيزى تحقيق كنيم بايد هر دو مطلب اقدام شود هم وزير داخله بمجلس بيايند و هم وزير ماليه هر دو واجب است و فورى هر كس رأى دارد بگويد.
مشارالملك- رأى اينست كه حاضر شوند.
آقا سيد مهدى- از چه عبادتى بالاتر نيست رسيدن بامور مسلمانان؟
آقا سيد ولى الله خان- ابداً مجلس وقت ندارد هر وقت كارى مرتب و منظم پيدا كرديد ولو هر روز باشد فردا هم ممكن است ولى وزير ماليه زودتر بيايند بهتر است از روى غفلت ما كارى ميكنيم ما خدا خدا مى- كرديم كه بلژيكيها استعفا بدهند كه پولهاى ما نرود بدون مشورت نبايد كارى بكنيم بعقيده بنده فردا وزير ماليه بيايد (تمام تماشاچيان احسنت گفتند).
آقا سيد ولى الله خان- در تمام مجالس تصورى انسان پيدا بكند حق اين مجلس است برسد اين حق توبيخ و سرزنش با همه ماها است احسنت گفتن اسباب توبيخ است. (بعضى از وكلا: كسى بشما توبيخ نميكند محض شيرينى كلام شما احسنت ميگويند.)
سيدالحكما- بايد وزير ماليه را احضار فرماييد و اين كار مقدم است.
احسن الدوله- در فقره دخترها چند روز است امناى تذكره در اطراف مسئوليت وزير ماليه را ميدانند يا نه كه اين طور حركت نموده اند.
آقا سيد حسين- تمام بظلم آصف الدوله است.
احسن الدوله- صبح تا نهار صدو شصت نفر دختر باكره فروخته ند برده اند در تفليس در مهمانخانه اسير كرده اند.
حاجى شيخ محمد تقى وكيل الرعايا- ديگر ميتوانيم راحت بنشينيم.
احسن الدوله- گذشته ها گذشته است از براى آتيه بايد كارى كرد.
آقا سيد محمدتقى- ميفرمايند بمباشرين تذكره بگويند و بنويسند.
آقا سيد حسين- فرموديد از تذكره كارى شده يا خير از سر حد بوزير خارجه بنويسند كه آصف الدوله بطورى سخت گرفته كه اين دخترها را رعيت بماليات فروخته اند بكار پرداز هم نوشته اند جواب نوشته اند نميتوانيم جلوى او را بگيريم و در فرنگستان كنيز و غلام فروخته نميشود چه شده دخترهاى ايرانى را اينطور ميفروشند.
سعدالدوله- اين بدعت را او گذاشت.
آقا سيد حسين- با تمام احكام كه در دفتر وزارت خارجه ثبت است اين تركمانها سپورسات برده اند داده اند شصت و دو نفر زن آبستن را برده اند تحقيق كنيد اين سپورسات را چگونه داده اند تعطيل نبايد بشود مجلس. يكروز وزير ماليه بيايد يكروز وزير داخله بيايد.
آقا ميرزا فضلعلى آقا- شب هم مجلس بشود حاضريم.
آقا سيد حسين- سالار مفخم را بخواهيم.
حاجى شيخ محمد تقى- وزير داخله مسئوليت دارد.
آقا سيد حسن تقى زاده- در نظامنامه اساسى نوشته شده كه ده روز ميتواند هر وزيرى براى مطلبى جواب بدهد الا مطلب فورى كه فورى بايد بيايد يا جواب بدهد بعقيده بنده فقره وزير ماليه لازم تر است شب هم باشد يازدهم دوازدهم وزير داخله عيبى ندارد وزير ماليه فردا بيايند بهر ملاحظه كه ميدانيد (8- 9- 10- 11- 12) بايد تعطيل باشد ولى وزير ماليه فورى است كه فردا بيايد ميخواهيد وزير داخله را عقب بيندازيد بهتراست.
سعدالدوله- نبايد ترتيب مجلس را بر هم زد پس فردا وزير ماليه بيايند.
آقا شيخ حسين- وزير ماليه بيايد لازمتر است بتأخير ميندازيد كه مالها را ميبرند.
آقا سيد مهدى- در مسئله كاغذ سوزانيدن بايد فكرى كرد.
حسام الاسلام- امروز حال ايران حال غريق را دارد.
حاجى سيد محمد- رأى را بر چه قرار داديد وزير ماليه پنج شنبه بيايد؟
رئيس- بسيار خوب همان 5 شنبه بيايند هردو باشند.
سيدالحكما- خستگى در نبايد كرد.
سعدالدوله- خستگى از براى نبودن كار و يأس ما بود.
حسام الاسلام- اساس تعرفه وزرا كه بما رسيده از دست نبايد بدهيم بيست كرور نفوس سرگردان است و تكليف خودش را نميداند.
سعدالدوله- در باب بانك ملى يكى از خوانين قزوين كاغذى براى من نوشته خوب است در روزنامه نوشته شود آقاى سيد محمد تقى بخوانيد بدانند.
 (آقا سيد محمد تقى كاغذ را خواند).
حضور مبارك پدر مهربان ملت ايران حضرت آقاى سعدالدوله دامت شوكته.
بنده كمينه كه جان ناقابل خودم را با نهايت افتخار براى پيشرفت مقاصد امناى دارالشوراى ملى حاضرم فدا نمايم در روزنامه مباركه مجلس ديدم كه در خصوص تأخير مراقبت عموم در بانك ملى كم كم خواطر مبارك وكلاى محترم دارد مكدر و مأيوس ميشود ايجان اين كمينه فداى آنساحت مقدس باد كه گويا هنوز از فقر و پريشانى ملت اطلاع نداريد والله و بالله كه ظلم و تعدى چيزى از براى ما باقى نگذارده است والا تا اين درجه ايرانيان بى غيرت و همت نيستند بعلاوه همه كس دست رس بطهران ندارد كه بتواند باندازه استطاعت سند اسهام بانك را دريافت نمايند. و اين كمينه مقدار ناقابل از زيورآلات خودم را كه براى اين ايام سخت ذخيره كرده بودم فقط براى افتخار بتوسط حضرت 000 بجهت بانك ملى فرستادم از حضور عالى عاجزانه استدعا دارد كه هديه مختصر كمينه را با نظر بلند خودتان ديده بفرماييد اشتباه مرسوله را اعضاء محترم بانكملى بامانت و شرافت خودشان فورخته و هر چه قيمت آنها شد سند اسهام بانك براى كمينه روانه فرمايند چه كنم كه زياده از اين قادر نبودم مگر آنكه جان خودم را در موقع فداى ترقى وطن عزيز بنمايم امضاى كمينه درخدمت شما در دفتر بانك محفوظ باشد زنى هم از همسايگان كمينه همت و غيرت نموده با آنكه شوهر ندارد و يك پسر صغير دارد اين بيچاره هم پول نقد نداشت سه فقره اسباب كه در صورت عليحده ثبت شده بتوسط كمينه تقديم حضور مبارك نمود كه آنها را هم فروخته سند اسهام بانك ملى باست صغير مشاراليها مرحمت فرماييد استدعا دارد كمينه را از قبول اينها و تسليم ببانك ملى قرين شرف و افتخار بزرگ فرماييد زنده بمانيد خيلى نيك بختى و افتخار اين كمينه خواهد شد كه اشياء ناقابل را مخصوصا در دارالشوراى مقدس ملى بوكلاى محترم ملت حراج فرماييد و قيمت هر چه شد اسناد بانك بخرند كه ذخاير ناقابل كمينه پيرايه وجودات بسته كان اشراف ملت باشد اين مطلب فضولى بود آنچه اراده حكيمانه خود حضرتعالى اقتضا فرمايد براى كمينه سعادت و شرف خواهد بود (امر امر قدس عالى مطاع).
سعدالدوله- در نظر همه شماها نيست؟ دولت ميخواست استقراض از خارجه نمايد اهل مجلس و ملت ميگفتند ما نميخواهيم خارجه را شركت بدهيم راضى نشدند يعنى چه يعنى همت ما مقتضى نيست و بهيجان آمده بودند كه در اسلاميت غيرت ما قبول نميكند يك قسمت از پنج قسمت خارجه را شريك خود قرار بدهيم جوش و خروشها نمودند بعد امناى ملت بعضى شروطات ميخواستند با دولت بگذارند حالا اطمينان پيدا نموده اند اين محرتمه هم ملهم شده ديگر چرا اقدام نميكنند شما وكلا بتمام موكلين خودتان از وضيع و شريف و خوانين اعلان نماييد. عمده موكلين شما سرمايه دارند معروف هستند ثروت دارند مگر دعوى غيرتمندى نميكنيد بايد دست خارجه را كوتاه نمود.
حاج سيد عبدالحسين- وكلا احق بر اين مطلب هستند ابتدا وكلا بايد اقدام نمايند.
سعدالدوله- مقصود بنده اين است آقايانيكه با ثروت هستند و آن ثروت را از چه راه پيدا كرده اند خوب است وكلاى همه جا كه آمده اند در اين بابنك سرمايه تعيين نمايند والا اين محترمه با گوشواره و النگو و جيقه اندوخته خودش اقدام نموده وكلا آذربايجان وكلاء اصفهان و همدان بايد بتوسط تلگراف اقدام بكنند ماها از همه از شاه چيز ميخواهيم كه مشروطيت بدهد و فلان چيز بدهد اين طرق و شوراع كه ميخواهيم خودمان تعهد كرديم كه از خارجه قرض نكنيم اين غيرت است غيرت اين است كه اين محترمه بخرج داده.
اديب التجار- هر روزه بتوسط بنده سهام خواسته اند مشغول هستيم كه سهام بگيريم و بفرستيم على العجاله صدو بيست هزار تومان حاضر شده.
آقا سيد محمد تقى- شرحى از طرف صدارت رسيده كه سابق چهار كرور براى قرض بخارجه وجه خواستيم كه لازم فورى است البته در مجلس مذاكره نماييد زودتر انجام داده برسانيد.
سعدالدوله- وصول اين كاغذ كرامت است يعنى كرامت مجلس است نه كرامت دولت دلالت ميكند بر صحت عقل. اين است كار فورى كه عرض ميكردم اقدام نماييد بموكلين خودتان تلگراف كنيد هر كس ميخواهد پول بدهد هزار شعبه دارد. پيش حاجى امين الضرب پيش كسى ديگر برساند، يك مطلبى ميخواهم عرض كنم معلوم ديگران بشود يكى از بزرگان به بنده وكالت داده بقدر پنجهزار تومان قرض بكنيد و باسم من باين بانك بدهيد و حال آنكه خودشان خيلى صاحب ثروت هستند خواهش بخصوص دارم چون عنوان اين بانك را خود بنده ننموده ام قرض از خارجه را موقوف نماييد اگر عاجلا اين پول نرسد رشته كار مملكت از ميان ميرود.
حاجى سيد اسمعيل- آقا نجفى نوشته اند به بنده عنقريب صورت ميگيرد.
اديب التجار- همه حاضرند.
سعدالدوله- اين كه فرموديد صد و بيست هزار تومان حاضر است اسم نبايد بياوريد آذربايجان و اصفهان هر كس بقدر مقدور بايد همراهى نمايد من نميخواهم مطلب فرنگيها را بگويم كه فرنگيها گفته اند شما پول نداريد.
آقا سيد حسن تقى زاده- تكليف همه است همراهى نمايند تكليف وكالت وكيل نيست بگويد خودشان بايد اقدام نمايند ولى وقتيكه اين بانك سرمايه اش درست شود بموجب نظامنامه اين چهار*
</section>
<section type="session" number="45">
جلسه: 45
* نداشتيم اينهمه اوضاع براى عدم اطمينان كليه است كينه را حضرتعالى منتخب فرموده ايد چون حالا مسئول ما وزير ماليه است منتخبين را اگر دولت هم معين نمايد وزير ماليه بايد منتخب نمايد بعدا احكام صادر بشود كينه را حالا حضرتعالى منتخب نموده ايد با مسيونوز.
وزير ماليه- بنا شد يكنفر را بگذاريم عجاله او را گذارديم ولى بنده انتخاب نمودم و بنده گذارده ام دولت ديد كسى نيست لابد شديم.
سعدالدوله- چون فرموديد حالا اداره علمى شده وآدم عالم بايد گذارده شود بواسطه كتابچها و تنظيمات اداره و تعرفهاى خارجه اينجا هم بايد عالم باشد بالصراحه عرض ميكنم اين آدم بهيچوجه اطلاعى ندارد.
وزير ماليه- جنابعالى معين فرماييد.
سعدالدوله- بنا بود فرنگى مدير نباشد يك رئيس و مدير ايرانى با يكنفر مشاور فرنگى تعيين نماييد.
وزير ماليه- اين مطلب بايد عرض شود.
سعدالدوله- اما در صحبت ديگر و فرمايشات جنابعالى يكمرتبه نميتوانم جواب بگويم براى تكليف ولايات كه ميفرمايد مدير ولاياترا نميتوانيم بر هم بزنيم يكنفر مشاور خوبى براى تفتيش من سراغ دارم براى آنجا بگذاريد.
وزير ماليه- بسيار خوب بنمايانيد.
سعدالدوله- آن مسيو انكاس است هم ديانت دارد و هم امانت.
حاجى محمد اسمعيل آقا- رئيس بايد ايرانى باشد مفتش هر كس باشد.
سعدالدوله- رئيس بايد ايرانى باشد و در تحت رياست جنابعالى بايد باشد عرض ميكنم اين كينه را جنابعالى نميشناسيد اين كينه هنوز بكينه هاى سابق باقى است مسبوق نيستيد با مسافرين چه ميكرد سئوال فرماييد چه نوع بى احتراميها با مسلمانها ميكرد وابدا سواد وعلم ندارد.
وزير ماليه- ممكن است.
حاجى محمد اسمعيل آقا- بعلاوه از آن روزى كه آندو نفر را منفك نمودند وجوهات و عايدات دولت را بتوسط وزارت ماليه خرج ميكنند يا به ميل خودشان؟
وزير ماليه- آنها حق ندارند.
حاجى محمد اسمعيل آقا- عايدات روز بروز چه ميشود؟
وزير ماليه- ميماند.
حاجى محمد اسمعيل آقا- از آن روز كه اينها خلع شده اند موجود است همچو فرموديد نبايد مصرف بشود. وزير ماليه- همين طور است ترتيبى از براى خرج داده شده كه مخارج گزاف نكنند مثلا باسم رياست گمرك يك مواجب غالب ولايات را هم حاصل خيز آنها را احتكار كرده اند و از براى هر جا تكليفى معين ميكنيم تلگراف هم زده ايم همينطور كه بمن راجع شده اينطور كه عرض ميشود در تحت عمل صحيح واميداريم.
سعدالدوله- كرايه خانه ميگيرند علاوه مواجب ميگيرند بجنابعالى خبر نميدهند بايد مقرر فرماييد بجز كنترات چيزى داده نخواهد شد.
وزير ماليه- باين عجله نميشود صورت خواسته ام بجزء بدهند صورت كه رسيد آنچه صحيح است قبول ميكنيم واگر صحيح نيست نسخ ميكنيم.
سعدالدوله- مجلس بايد سئوال بكند حالا معلوم شد يك مدير ميخواهيد يك مشاور باقى تمام در تحت مسئوليت وزير ماليه است.
وزير ماليه- اينها را امروز فرموديد.
سعدالدوله- خير همه وقت عرض كرده ام اول ترتيب كميسيون دوم ترتيب اداره سوم رئيس و مدير ايرانى تمام آحاد ملت مرا ملامت ميكنند و با مسيونوز فلانى غرض شخصى داشت جنابعالى ميدانستيد بنده غرض شخصى نداشتم اگر غرض پيدا شد وقتى بود كه وزارت تجارترا بمن داده بودند تجار از او شكايت كردند بنده بدولت اخطار كردم قبول نكردند نوشتجات و مستورجات و كاغذهاى زياد موجود است تمام متفقا از بنده ميخواستند بحساب اين آدم رسيدگى بدقت بنمايم هر چه خواستم قدرى بحساب او برسم گفتند طورى است كه نميشود بعضى از رجال دولت گفتند مطمئن هستيم بعد گفتم رئيس بايد يكنفر ايرانى باشد دو نفر ديگر مستوفى و محاسب از خارج يا داخل فرق نميكند سه نفر هم از خارجه باشد از براى همچه كار عمده كه در تمام جاها انتشار پيدا شده وحالا از خواب بيدار شده اند و ميگويندسياست مالى نبايد بشود شرف ايرانى را ميخواهند از كميسيون مدلل ميكنيم سه نفر ايرانى دو نفر فرنگى محاسب معتبرى معين خواهد شد ما هرچه بكنيم هر قدر خرج بكنيم از هزار تومان تا صد هزار تومان بخواهند ملت ميدهند كه تصور نكنيد ملت بى غيرت هستند همه حاضر هستند بدهند.
حاجى محمد اسمعيل آقا- مجلسى بودم ميگفتند براى حسابهاى مسيونوز حاضريم تلگراف هم بزنند هيچ مالى از مال التجاره با آنكه ضرر دارد از گمرك خارج نكنند تا حساب او رسيدگى شود گفتم بمجلس اظهار بكنيم بفرماييد تلگراف شود هيچ مالى خارج نشود.
سعدالدوله- بنده بقدر سهم خود حاضرم.
وزير ماليه- يعنى ميفرماييد ضرر ندارد.
اسدالله ميرزا- البته ضرر دارد براى گمرك و دولت و تجار.
حاج محمد اسمعيل آقا- ضررش را ميدانم و ملتفت هستم چون بواسطه اختلاط برواتى كه مسيونوز تومانى پنجهزار خريده و ميخرد و بحساب دولت ميخواهد بياورد واز عايدات دولت كسر نميگذارد وزير گمرك بوده حلاا اگر يك فهرست را بخرج دولت بياورد باين ترتيب نميشود.
وزير ملايه- چاره بايد كرد من گفتم صورت بنويسند معلوم است نميگذاريم دو سه نفر محاسب براى اين خواستم كه از براى بعد چيزى ننويسند.
حاجى محمد اسمعيل آقا- اين مطلب بر ما معلوم شد از وقتى كه آنها را خلع نموده ايد دخالت ندارند واره در تحت فرمان وزير ماليه است بموجب صورت كه ميفرماييد از جنابعالى سئوال ميشود.
وزير ماليه- يعنى چه طور؟
سعدالدوله- يعنى عايدات دولت از روزى كه اينها خلع شده اند بعهده جنابعالى است.
وزير ماليه- ميخواهيد مواجب هم ندهيم.
بحرالعلوم- از آن چيزهاى مخفى ميگويند.
حاجى محمد اسمعيل آقا- بهر مصرفى دولت پول ميگيرد بايد بحواله وزير ماليه باشد وزير ماليه هم بصير هستند البته هيچكس نميتواند تخطى نمايد حالا تكليف اساس اره هم بايد اجزاء كار بكنند امروز اين آدم را خلع نموديد ادارات سرحديهم همه جا سر كارشان هستند صلاح تعطيل هم نيست پس هر كدام سر جاى خودشان هستند در اينجا هم اگر دفتر را از دفتردار بگيريم و تغيير بدهيم رشته دست اوست نميشود پس اجزائى كه بودند هستند تا خلاف آنها معلوم شود عجاله براى رئيس و مدير بايد كارى كرد.
وزير ماليه- آنها را كه خلع نموديم يكنفر مدير موقتى گذارديم كارى هم كه من كرده ام تلگراف كردم كه خود آنهاييكه در ولايات هستند مسئول هستند عايدات را بجزء صورت بدهند با مخارج اول مواجب اجزا و كرايه خانه وغيره صورت برسد اين مدير ولايات را حالا نميتوانيم تغيير بدهيم و تلگراف بكنيم مقصود تا جواب برسد صورت يكماهه را مى بينيم معلوم ميشود.
حاجى محمد اسمعيل آقا- مخارج اداره را عرض نكردم عايدات فاضل از خرج كه بالاستمرار موجود ميشود دولت نمايد خرج بكند از روزى كه مسيونوز خلع شده بايد معلوم شود نبايد دينارى باحدى داده شود.
وزير ماليه- غدغن شده از دفتردار صورت خواستم اين صورت خود وسيله تفتيش است حالا شايد اين دو روزه معلوم شود.
سعدالدوله- مفتشين را كى ميفرستيد؟
وزير ماليه- اين يك مسئله خارج است.
حاجى محمد اسمعيل آقا- مخارجيكه قلمداد بكنيد مجلس ماليه را خواهند شناخت اگر فهرستى مياورند مجلس قبول نميكند.
سعدالدوله- اين يك توضيحى است كه مجدد عرض ميكنم مدير بايد ايرانى باشد اين عقيده را از ذهنشان بيرون بكنند استدعا ميكنم مدير فرنگى نباشد.
وزير ماليه- در ذهنشان است.
سعدالدوله- در ذهنشان نيست.
وزير ماليه- يعنى طورى ميفرماييد كه همچون عقيده نداريم؟
سعدالدوله- بنده از اينجا نميتوانم خارج بشوم همچو تصور نكنيد كه بنده خيالى دارم بنده فدائى ملت هستم تا زنده هستم از مجلس خارج نميشوم.
وزير ماليه- خطاب بمجلس بفرماييد به بنده چرا اين حرف را ميزنند.
سعدالدوله- حالا هم بمجلس ميگويم يك نفر فرنگى نبايد مدير باشد از فرنگى چيزيكه قبول نميشود از براى تفتيش يا بعنوان معاونى يا مشاورى اگر لازم باشد، چيز ديگر قبول نميشود.
وزير ماليه- بموجب قانون اساسى خودتان هر چه نوشته شده بايد عمل نماييد.
آقا سيد حسن تقى زاده- مطلب مكرر ندارد تكاليف زير ماليه همان است كه فرموند نبايد مكرر شود مسئوليت دارند ديگر تكرار هر مطلبى گويا صحيح نباشد هر وزير در اداره خودش مستقل است وديگر انتخاب و كميسيون راجع بماليه است البته سابق اختيار بود كه بصدر اعظم گفته شود حالا مخالف كليه قواعد است.
وزير ماليه- در فرانسه كه جمهورى است و در آلمان وانگليس بتصويب امپراطور است.
سعدالدوله- خير بنده عرض ميكنم با مجلس است.
آقا سيد حسن تقى زاده- وزير ماليه نميتواند بحساب ماليه به تنهايى رسيدگى نمايد.
وزير ماليه- من شخصا نميكنم ولى در كميسيون با آنها ميتوانم و اگر موافقت مجلس هم باشد خوب است.
سعدالدوله- اذن بدهيد خودمان كميسيون بكنيم ولى مامورين را خودتان بفرستيد.
اسدالله ميرزا- اينها در وزارت خارجه است.
سعدالدوله- خودمان تعيين ميكنيم.
احسن الدوله- اينها سد راه دخل نيست آن رؤسا كه هستند اين قدر كار ميكنند اولا بايد جناب وزر مايه تلگرافى باين مضمون مخابره نمايند كه آنچه وجوه نقدى است ضبط گرديده صورت بفرستيد مخارج يوميه ندارند حمالى است كه بپاى تجار است مواجب هم ماه بماه است بايد تلگراف بزنيد باطلاع اجزاء ضبط شود اجزا اينقدر گرسنه نيستند صورت اجزا را هم بوزارت ماليه بفرستيد البته مواجب آنها را هم معين خواهند فرمود ولى مجبور نباشند و زيردست يك مدير خارجه و بى اطلاع از افعال او نباشند بايد مسلط باشند مثلا در آذربايجان هيچ نميشد.
وزير ماليه- پس يك كار ديگر ميكنيم يكمرتبه نبايد بخواهيم من عقلم باينطور ميرسد يكنفر مدير موقتى معلوم شود در تزلزليكه آنها دارند شبهه نيست گفته ام در كارتان مشغول باشيد ولى تكليفتان اين است بجزء صورت بدهيد.
احسن الدوله- باطلاع كى؟
وزير ماليه- آنصورت كه رسيد من تفتيش ميكنم اگر از حالا بگويم ادارات سخت ميشود و اموراتش از روى استحكام نميگردد مگر مجلس يك دستورالعمل تازه بدهند.
احسن الدوله- از دو حال خارج نيستند يا درست كارند و امين يا نيستند اگر امين هستند مسلما كسرشان نميشود واگر متقلب هستند آنهم مسلما استعفا خواهند داد.
وزير ماليه- يعنى ميفرماييد اجزا را بر رئيس بگماريم.
احسن الدوله- از اول التفات نفرموديد ثبتها و صورتها و پولها باطلاع اجزا ضبط شود.
وزير ماليه- اجزا صورت بدهند.
احسن الدوله- اجزا پيش خودشان صورت دادند اجزا از صبح تا غروب مستحضرند ولى شام كه ميشود اسناد را از آنها ميگيرند.
وزير ماليه- جواز ندارند.
احسن الدوله- جوزا دارند مرتب نيست.
وزير ماليه- بايد رسيدگى كرد.
احسن الدوله- بنده خودم نظارت كامل كردم نميگذارند اجزاء ملتفت باشند حالا عرض ميكنم اجزا مسلمان اينقدر خاك بر سرشان شده كه نبايد دخالت داشته باشند؟
حاجى محمد اسمعيل آقا- اگر يكنفر مسلمان باشد مگر تمام بر هم ميخورد غير از اين نبايد بشود بيرون نرود تا بحساب اين آدم رسيدگى بشود اگر شش ماه طول بكشد باشد.
سعدالدوله- شش ماه باشد چاره نيست.
رئيس- پس بكلى گمرك را بهم بزنيد.
حاجى محمد اسمعيل آقا- بر هم بزنيد.
آقا ميرزا ابوالحسن خان- چه بايد كرد باين ترتيب ببرند؟
رئيس- بارامى فرمايش بكنيد انشاء الله بتوجه جناب وزير ماليه خوب ميشود.
آقا ميرزا ابوالحسن خان- علامتى نبايد باشد از براى سرحدات پس يك نفر ناظر معين نماييد مثل ساير ادارات بانكها يا جاى ديگر كه رئيس دارد ونايب رئيس دارد چنانچه رئيس مسئول است نايب رئيس هم مسئول است اگر بخواهند نايب رئيس نظارت قبول ميكند اينكار كار صحيح است باين ترتيب ميشود كار از پيش برد.
سعدالدوله- ما هم ترتيب صحيح خواستيم.
وزير ماليه- تفتيش هم پشت سر اينهاست.
سعدالدوله- چطور باشد از اينجا بايد بفرستيم.
مستشار الدوله- ارائه اين طرق را بنده وقتى تامينات از وزيرماليه خواستم خودشان آن طور كه صلاح ميدانيد مرتب ميفرمايند حالا اجازه ميفرماييد عرضى خاطرم رسيده واضح تر گويا باشد مقرر فرماييد مجلسى در ادارات تشكيل بدهند مركب از رئيس و نايب رئيس هر روز اجزاء و رئيس در آن مجلس حاضر شده صورت يوميه آنجا را بنويسند بامضاى تمام همه روزه مهر نموده بهمين ترتيب مشغول باشند.
وزير ماليه- اين بد نيست بسيار ممنونم مطلب صحيحى است.
وزير ماليه- فكر ديگر درخصوص استخدام فرنگى يا غير فرنگى.
سعدالدوله- بنده عقيده ام اين است يك نفر فرنگى باشد از آنجايى كه در فرنگستان هم هست يك مفتش بگذاريم.
وزير ماليه- بنده هم همين را عرض ميكنم چيزيكه صحيح بود همان است كه جناب مستشارالدوله گفتند.
سعدالدوله- در صورتيكه تفتيش نكنيم بآن ترتيب كه مستشارالدوله گفتند بد نيست.
وزير ماليه- بايد در اينجا نتيجه گفته شود در مجلس خارج گفتگو ميكنيم.
سعدالدوله- يك كار ديگر كه بايد بشود و در زمان مسيونوز جارى بود مسئله ارش است كه دست او بود بايد مهر كرد هر چه ميخواهند ميبرند.
وزير ماليه- مسيونوز ميگويد من وزير بودم دفتر دست من است دفتر كه مهر شود نميشود آنها منفك شدند ولى اجزا دارند دفتردار دارد خودش كه نيست.
سعدالدوله- خودش نيست ولى در صورتش بوده.
وزير ماليه- حال نميشود مهر كنيم بايد خارج كنيم آن وقت 00
سعدالدوله- مقصود از ارش دفتر نيست آن ارش نامى است كه در آنجا هست نه اينكه دفتر را مهر كنند. مقصود ايرانى باشد.
حاجى محمد تقى شاهرودى- اينهايى كه ميگوييد از روى نظامنامه است يا خارج از نظامنامه.
سعدالدوله- حاجى شما چرا اين حرف را ميزنيد ما روزيكه مسيونوز رامعزول نموديم گفتيم رئيس ايرانى باشد.
رئيس- خوب است طورى صحبت كنيد كه نتيجه داشته باشد.
آقا شيخ حسين- اين وزرا ما بايد هر يك از ادارات خودشان را منظم بنمايند وزارت ماليه قسمى معمول بدارند كه نزد دولت و ملت مسئولند و جواب بايد بگويند.
وزير ماليه- بلى من مسئولم.
سعدالدوله- مسئول هستيد و يكسال است نتوانستيد منظم نماييد و حساب آنها را داشته باشيد.
وزير ماليه- ما نقضان نكرديم ما عقلمان اين طور رسيد اما تمام را تعطيل بكنيم ومهر موم بكنيم خير نميشود.
حاجى محمد تقى شاهرودى- كسى آزاد نيست در حرف زدن از روى نظامنامه بايد عمل بشود.
وزير ماليه- اگر كسى خيانتى ثابت كرد بدولت اظهار ميشود بنده چهل سال است ميان شماها زندگانى كردم هيچكار را طمع نكردم نخواستم منهم يكى از آحاد ملت هستم منهم خيلى ملت را ميخواهم منهم مال و جانم را فدا ميكنم من اينطور عقلم رسيده كه عرض كردم.
سعدالدوله- كدام يك از اجزاء اينجا اين عرض را كردند.
وزير ماليه- گفتيد مهر و موم بكنيد.
سعدالدوله- ارش را گفتم.
وزير ماليه- ارش همان دفتر دار است.
سعدالدوله- ارش آنشخصى است كه اسناد دست اوست.
وزير ماليه- اسناديكه سند خرج است نميشود گرفت.
وكيل التجار رشت- بايد نشان وعلامت بگذاريد.
وزير ماليه- اين صحيح است كه بگوييم از مركب قرمز نشان بگذاريد اجزائيكه نميشناسيم قطعا نميخواهيم.
آقا شيخ ابراهيم- ماهيانه دولت وملت مغايرتى نميدانيم.
حاجى معين التجار- تمام براى آسودگى واردات دولت است ممكن است در سرحدات از حكومت يا از تجار يا ديگرى يكنفر نظارت در گمرك داشته باشد. وزير ماليه- مذاكرات خوبست در كميسيون باشد و نتيجه اينجا گفته شود.
حاجى معين التجار- اگر از خارج باشد خوب نيست.
وزير ماليه- مفتش از خارج باشد ما نميشناسيم.
حاجى معين التجار- اگر از تجار بخواهيد ميشود معرفى بكنيم.
وزير ماليه- رئيس را ميفرماييد برداريم؟
حاجى معين التجار- اين اشخاص همينقدر نظارت پول را داشته باشند.
وزير ماليه- بتجار بندر بوشهر و بندرعباس بفرماييد صورت بردارند.
معين التجار- بايد از صندوق گمرك مطلع باشند.
وزير ماليه- آنچه بنظر من رسيد اين است اگر از اين ترتيبات چيزى نرسد صورت ميرسد معلوم ميشود.
معين التجار- تجار آنجا بدولت حق ميدهند بايد يكنفر مخصوص معين شود و از صندوق گمرك مطلع باشد.
حاجى محمد على- نتيجه آن براى سابق هم بد نيست.
وزير ماليه- حساب سابق را هم صورت خواسته ايم.
معين التجار- از براى حساب تمام دفتر و صورت دارد همان دفتر و صورتها را بكميسيون ماليه بدهيد خودمان رسيدگى مينماييم اگر مجلس صلاح بداند.
وزير ماليه- از براى كميسيون رسيدگى بحساب جناب سعدالدوله گفتند باتفاق بايد باشد.
معين التجار- مجلس بايد عليحده بكميسيون برسد اقلا بايد آينده را حفظ كنيد.
وزيرماليه- براى گذشته حسابش را ميرسيم. مشغوليم وديگر صورت خواسته ايم.
معين التجار- در عايدات چندان پيچيدگى ندارد.
وزيرماليه- عايدات و مأخوذات را صورت ميدهند مداقه ميكنيم بعد از آن اگر لازم باشد ميتوان صورت ثبتهاى جزء ولايات را هم رسيدگى نماييم اما براى امروز چيزيكه بنظر من ميرسد همين است كه از آنها صورت خواسته ايم همان كه حاجى محمد اسمعيل آقا گفتند ديگر نميتواند بعد از اين چيزى بيفتد.
معين التجار- رأى بر اين قرار گرفت مدير يكنفر ايرانى باشد.
وزير ماليه- حالا اگر بگوييم ايرانى فرنگى باز نميشود از براى علاج يكمرتبه لازم ميشود يكنفر فرنگى ميآوريم يا براى علاج و جراحى يكنفر فرنگى يا ايرانى ميآوريم رئيس ايرانى باشد اما يك مدير ميخواهد از براى جريان قانون و دفتردارى جوهر هر كدام را رسيده انتخاب بكنيم ولى ماليه از اينها ماه بماه حساب ميخواهد مخارج را جزء بجزء صورت بدهند اولاماليه چيز صحيح را قبول ميكند بعد اداره تفتيش را تشكيل ميدهد يعنى تفتيش از آنهاييكه صورت جزء را بايد بدهند از آنها تفتيش ميشود تجار هم صورت بفرستند اينكار ماليه است.
معين التجار- اگر بدانند تفتيش و حسابى هست تقلب نميكنند.
سعدالدوله- لاورس كه بنا بود تلگراف زديم توقيف باشد چهار شب قبل حركت كرده.
وزير ماليه- ميخواهيد اداره تفتيش را معين نماييم ميخواهيد خودتان تفتيش كنيد.
حاجى امين الضرب- اين راجع بوزير ماليه است جواب عرض مرا بدهيد كى اقدام ميكنيد و مدير ايرانى ميآوريد.
سعدالدوله- عرض كردم فرنگى نبايد باشد.
حاجى امين الضرب- براى كليه چند نفر ميخواهيد.
وزير ماليه- ده دوازده نفر.
حاجى امين الضرب- دو دوازده نفر را شما از ايرانى نداريد؟
وزير ماليه- عقيده بنده اين است با هم باشند.
سعدالدوله- عقيده بنده هم همين است با هم باشند بقدر كفايت.
وزير ماليه- البته هر دولتى مستخدمين او از ملت خودش است ولى بعضى امورات كه محتاج ميشويم چه بايد كرد فعلا از اين مستخدمين ايرانى وجوانها كه داريم اولا بتدريج يكى دو سال درس علمى بايد بخوانند.
سعدالدوله- تا يك درجه مشغول تحصيل هستندولى تمام رجال دولت باداره گمركات كه محتاج علمى باشد عالم نيستند حالا اين منشيهاى ايرانى را بفرماييد بيايند خود حضرتعالى تصفيه فرماييد.
وزير ماليه- بنده را از اين قرار عامى تصور فرموديد.
سعدالدوله- چون فرموديد يكى دو سال درس بدهيم.
وزير ماليه- گفتيم براى علم خارج.
سعدالدوله- يكى از حسن فرنگيها كه معروف است حساب را زود ميدهند سه سال است حساب را نداده وزير ماليه هم دفتر دارد و اداره هم دفتر دارد دوازده نفر در مدرسه دارالفنون محصل ايرانى و جوانهاى كامل حاضرند.
وزير ماليه- در بانكها هم هست.
سعدالدوله- از براى دفتردار از وزير امور خارجه استفسار فرماييد آنجا هم هستند.
آقا سيد ولى الله خان- براى شاگرد كه فرموديد ثلث از آنها معلوماتى ندارند بهتر اين است چند نفر از ايرانى در فرنگستان هستند بفرستند بياورند از اين سرچشمه سيراب شوند اغلب از ايرانى ها هم در اينجا زحمت كشيده اند ولى نميتوانند به تمام شقوق وشعب برسند فعلا اكتفا نشود ما محاسب صحيح ميخواهيم در آن مدرسه كه در فرنگ هستند هنوز خودشان را مخاطب نميدانند فرنگيها كه بسيار مسلط هستند خودشان را يك جمع نويس ميگويند زير دست معلم فرنگى هستند واعتراض ميكنند كه برسند.
آقا ميرزا محمود اصفهانى- نتيجه معلوم نشد.
آقا سيد حسن تقى زاده- ترتيباتى كه لازم شد براى خودشان براى خواستن مدير كه دست آويز ماليه باشد مذاكره شد فقط حرفى كه باقى مانده اين است كه رأى گرفته شود واين چندفقره شمرده شد ولى آن ترتيب كه تا اين ساعت رسيدگى باو لازم است مبناى خود اداره است كه نامنظم است همين قدر گفتند يك نفر مسيونوز رفت كار تمام شد.
آقا ميرزا ابوالحسن خان- وضع ماليه اين نيست كه ما براى ايشان اجزا منتخب بكنيم ما وزير ماليه را صحيح ميدانيم خودشان بايد ترتيب كار خودشانرا بدهند در هر جا اختلافى شد از ماست كه از ايشان بخواهيم.
سعدالدوله- هر ترتيب كه خودشان ميدانند درست است ولكن امروز ما بايد اخطار بنماييم مدير فرنگى را ما قبول نميكنيم.
آقا سيد حسن تقى زاده- در صورتيكه خودشان حاضر هستند هر كه باشد با خود ايشان است از مجلس با اين مذاكرات نتيجه گرفته نخواهد شد.
رئيس- فرمايش آقاى تقى زاده صحيح است. ولى اين كه نبايد فرنگى باشد اين مطلب شخصى است.
حاجى محمد اسمعيل آقا- ما گفتيم تمام با وزير ماليه است ليكن از روز اول گفتيم مدير و رئيس بايد ايرانى باشد خودشان هم ميدانند.
سعدالدوله- يكى مدير ايرانى است كه الزام بر تمام كارها است.
حاجى محمد اسمعيل آقا- اينها بر حسب اطلاع است بايد مدير ايرانى باشد كه عايدات دولتى و ساير چيزها دست او باشد روز اوليكه عزل مسيونوز و مسيوپريم را خواستيم همين را گفتيم واز آن روز هم باطمينان وزير ماليه بوديم.
آقا ميرزا ابوالحسن خان- در قانون اساسى است مدير فرنگى نباشد.
رئيس- نيست همچه چيز.
صديق حضرت- در قانون اساسى ما كه حاضر است نداريم.
وزير ماليه- توضيحا نيست ميفرماييد قانون اساسى ما نيست كه مدير فرنگى نباشد اين را اينجا اظهار ميدارند.
حاجى محمد اسمعيل آقا- اين مطلب دو سالست آن تلگرافات آذربايجان كه رئيس اداره گمرك فرنگى بر ما مسلط نباشد تمام را دولت ميداند.
وزير ماليه- اين را من تازه ميشنوم.
سعدالدوله- اين نوشته شده.
وزير ماليه- اين كجا نوشته شده؟
رئيس- اين كجا در مجلس مذاكره شد؟
اسدالله ميرزا- ريش تاتور ترجمه اش مدير است كه نبايد باشد.
حاجى محمد اسمعيل- اصلا خارجه نبايد باشد بخارجه مجازات نميشود داد كه رعيت خارجه است.
وزير ماليه- بعقيده بنده مطلب تمام شد من امروز كه آمدم خيلى اميدها داشتم.
سعدالدوله- باز قرار شد كينه مدير باشد؟
رئيس- اينها كه ميگوييد تعيين رئيس و هر چه از اين قبيل هست از روى نظامنامه بايد باشد.
سعدالدوله- اين جزو قانون شد كه نوشتيم. رئيس- قانونى كه بتصويب مجلس نرسيده و بصحه هم نرسيده اين را نميتوان قانون گفت.
سعدالدوله- قانون نيست پس چرا مينويسيم حرف هم ديگر نميزنيم قانون نيست بيندازيم دور.
آقا سيد حسن تقى زاده- قانونكه نوشته شده و بصحه نرسيده حالا يك مسوده ايست تا صحه بشود آنوقت ولى وكلا ميتوانند هر يك پهلوى خودشان چيزى بنويسند بمجلس بيايد بسته است باكثريت آراء.
حاجى امين الضرب- پادشاه كه مسيونوز را عزل نمود استدعاى رعيت شد قانون نبود.
سعدالدوله- جناب حاجى امين الضرب بگذاريد من عرض كنم همانروز كه استدعاى عزل مسيونوز و پريم شد از همانروز استدعا شد ديگر ابداً مدير و رئيس فرنگى و خارجه نباشد.
آقا سيد حسن تقى زاده- اين اتفاق عزل مسيونوز بدون صحبت شده يا اينهايى كه ميگوييد صحبت شده و كسى نشنيده؟
حاجى امين الضرب- آقا بگذاريد تمام بودند و شنيدند اين چه صحبتى است ميكنيد احدى زير بار رئيس خارجه نميرود.
حاجى سيد محمد- اين مسئله مثل آفتاب روشن است على الرؤس شده از روزيكه بشاهزاده عبدالعظيم رفتند همين حرفشان بود.
رئيس- شما مسئله شاهزاده عبدالعظيم را راجع بمجلس ميكنيد.
حاجى محمد اسمعيل- اين استدعا شده است.
حاجى امين الضرب- جناب وزير ماليه يادداشت بكنيد كه رئيس و مدير نبايدد از خارجه باشد.
وزير ماليه- اين استدعا كه خارجه تبايد باشد از دولت بخواهيد.
آقا ميرزا فضلعلى- از دولت استدعا شده است.
آقا ميرزا ابوالحسن خان- مدير كل نميخواهيد مدير جزء.
حاجى امين الضرب- عجالتاً اينكه هست نبايد باشد.
رئيس- استدعاى شخصى است ما نداريم همچون چيزى در نظامنامه نيست اين ربطى بمجلس شورى ندارد.
حاجى امين الضرب- پنجاه استدعا كه روى هم بگذاريد اين يك رأى مجلس شورى ميشود.
صديق حضرت- اين استدعاى شخصى است.
سعدالدوله- مدير ايرانى استدعا ميكنيم بگماريد.
رئيس- اين ربطى بمجلس ندارد.
سعدالدوله- نگماريد.
وزير ماليه- با اين ترتيب ميشودكارى از پيش برد در حقيقت امروز بسيار افسوس خوردم گفتم ديگر مجلس ما نقصى ندارد.
سعدالدوله- اگر رئيس ايرانى نميشود باشد پس مسيونوز باشد بهتر است مجددا مسيونوز را سر كارش بياوريد بهان ترتيب سابق باشد.
اسدالله ميرزا- كينه در نوشتجات امضا باسم خودش ميكنيد.
سعدالدوله- مدير كل را هم از آذربايجان بياورند.
رئيس- جناب وزير ماليه مطلبى دارند؟
حاجى امين الضرب- اگر اين ترتيب است مذاكره نشود بهتر است.
رئيس- اين مطلب شما ربطى بمجلس ندارد.
سعدالدوله- جناب امين الضرب ديگر حرفى نميزنيم اين يك كلمه را هم ميگويم آنوقت همان ساعتى كه عزل مسيونوز را خواستيم گفتيم فرنگى نبايد باشد.
رئيس- اين نيست.
وزير ماليه- وزيريكه بمجلس بيايد با اين ترتيب ميشود. براى نتيجه نشسته ايم اين ترتيب باشد هيچ وقت مجلس نتيجه ندارد امروز ما با يك مسرتى آمده بوديم كه ديگر اين رد و بحث ها نشود.
سعدالدوله- مگر رقعه دعوت بجنابعالى نرسيده بود؟
وزير ماليه- چرا.
سعدالدوله- چون فرموديد بخيال مطلبى آمده بودم براى مذاكرات خودتان تشريف آورده ايد من عرض كردم رقعه دعوت را ملاحظه نفرموده ايد و خودتان براى مطلب خودتان آمده ايد.
وزيرماليه- من همچو نگفتم همه نشسته اند ميشنوند.
سعدالدوله- اگر مطلب ديگر هم همين طور است چه عرض بكنم ما پيش از وقت نميتوانيم قبول بكنيم.
وزير ماليه- گفتگوى ما در اين است كه جمع وخرج ما بايد رسيدگى شود كسر داريم و اهم شعبه ها يك مطلب است كه جمع وخرج باشد و كسر داريم در كميسيون مذاكره بشود نتيجه بمجلس بيايد در آن كميسيون گفتگوى تعديل شد كه براى تعديل يا بايد از خرج يا بايد از دخل اين جمع دولت كه نتيجه مميزى ده ساله است رسيدگى كرد تعديل همه جا حالا صحيح نيست بعض جاها ماليات سنگين است و آن روز گفتم چندان فايده ندارد جاهايى كه سنگين است اسباب آبادى نيست و از آنجا كه تعديل نشده اسباب خرج دولت بشود و بنظر من اين تعديل مثل رسيدگيهاى سابق باشد كه يكنفر معين بكند بعد گفتگوها پيدا بشود وطرى كه مميزى بايد نمود كه از روى قاعده علمى باشد شخص واحد نباشد چند نفر مهندس يكنفر مستوفى بروند صورت را بياورند كه بدانيم براى اخذ ماليات چه بايد كرد در كميسيون همچو گفتند يك مرتبه از براى همه جا نميشود فرستاد يك جا بروند تا ترتيبات بدست بيايد در اين بين كه مميزين تعديل نمايند بعضى اطلاعات حاصل ميشود نه فقط براى ماليه براى كليه اصلاحات خوب است مثلا فلان زمين معلوم شود چه قدر كاشته اند آبهاييكه هدر ميرود معادل بكنند معلوم شود همين طور كليه چيزها آنوقت نقشه مملكت بدست ميآيد و خوب ميشود حالا از مجلس سئوال ميكنم همانطور كه در كميسيون مذاكره شد قبول دارند.
رئيس- بايد رأى بدهند.
حاجى محمد اسمعيل- اين در كميسيون شده ولى در مجلس نيامده در تركيب تعديل بحثى نشد.
وزيرماليه- همين براى بنده كافى است كه مجلس تعديل واصلاح ميداند.
آقا شيخ عليمحمد- اين براى آن باشد كه حكومتها تعديل بكنند.
وزير ماليه- اين تعديل براى آن است كه از روى عدل و مساوات حركت كنند كه هر كس حق خودش را از روى ماليات بدهد اين تمام تعديلات را از ميان برميدارد همانطور كه گفتم نقشه مملكت اصلاح شود.
حسام الاسلام- اين كميسيون بايد همه چيز داشته باشد نبض مساحت ارضى را بداند خاك را بشناسد.
وزير ماليه- بلى تمام چيزها را اطلاع داشته باشد مقصود اين است تصويب فرماييد بطور علمى باشد.
آقا شيخ ابراهيم- بعد از اين اتهامات ترتيب سابق نشود.
وزير ماليه- ولى براى اينكار مدت نبايد معين كرد.
زرگر باشى- البته تعديل علمى بايد بشود.
وزيرماليه- حالا اين نمونه را صلاح ميدانيد كه براى نمونه چند نفرى بهمين نزديكى ها بفرستيم.
سعدالدوله- بنده عرض ميكنم اگر مطمئن هستيد آنوقت.
حاجى محمد اسمعيل- اين نمونه را هم صحبت خارج ميكنيم امروز كنيم فردا يك چيز ديگر بنظرمان رسيد نميشود.
حاجى امين الضرب- اذهان مجلس مسبوق نيست همانطوريكه حاجى محمد اسمعيل آقا گفتند يك مجلس ديگر گفتگو ميكنيم.
وزير ماليه- اين نمونه چه ضرر دارد از براى ازدياد بصيرت فهميده شود.
آقا ميرزا محمود- از مركز نمونه شود وقتيكه قبولشد همينطور ميشود.
سعدالدوله- اينها را صورت بنويسيد بعد برسيم.
آقا ميرزا محمود- يك سال براى ولايات تمام ميشود.
وزيرماليه- اينكه بنده عرض ميكنم از روى خيرخواهى است نمونه صحيح ضرر ندارد.
سعدالدوله- مشروط بر اين كه نمونه از طهران شروع شود.
حاجى سيد اسمعيل- كارى بكنيد كه موانع را برداريد.
وزير ماليه- اطلاعات و تفتيش براى اين است كه از جه مأخذ بايد عمل شود خواهش ميكنم از مطلب خارج نشويم چيزيكه خوب است تعديل است.
محقق الدوله- از لوازمات فورى است.
وزير ماليه- دويم هم نمونه براى كار فرستاده شود سيم هم بصيرت يافتن در اينكار حالا من وسيله اطلاع ندارم كه اسباب رضايت من باشد.
محقق الدوله- از مركز بايد شروع كرد.
حاج محمد اسمعيل- اين عقيده جناب عالى استولى بايستى قاعده معلوم بشود بعد از چه جا شروع بشود. حاجى امين الضرب- براى سالآينده ترتيب ماليات را چه طور قرار داديد.
وزير ماليه- حالا كه ميفرماييد ماليه كارى نميكند يكى مسئله مخارج است خوب است اجزاى كميسيون همه رسيدگى كرده اند.
عون الدوله- تمام شده است.
وزيرماليه- اين خوب قاعده شده كه بتمام مخارج رسيدگى شده يك مخارج استمرارى داريم يكى مخارج قشون آن هم صورت داده شده يكى فروش بآن تفصيل كه در كميسيون است بعبارت آخرى لفظ بودجه كه لفظ فرانسه است اگر نفرماييد كه چرا لفظ فرانسه ميگويى حالا نميدانم در آن مجلس چه كرده و چه اقدام خواهند كرد.
رئيس- استنساخ كرده اند ولى اقدامى نشده دولت بايد معين بكند.
وزيرماليه- اين است فرستاده دولت.
رئيس- مال سال نو.
وزير ماليه- مال قرى ئيل را هم داده ايم.
سعدالدوله- ما نميتوانيم جواب بدهيم.
وزير ماليه- مقصود از طرف من نشده حلاا در آن باب مجلس هر چه رأى دارد بدهد.
محقق الدوله- خوب است وزارت ماليه بودجه وزارت خانها را رسيدگى نمايد آنوقت مطالبه بكند اين چهارده هزار ورقه تماماً ميشودمال فرنگستان را كه ميدانيد.
وزيرماليه- حالا حرف فرنگستان را ميزنيد.
سعدالدوله- فرقى نميكند.
وزيرماليه- حالا بفرماييد بنده ترتيب خارجه را بگويم آن ترتيب من بود و تكليف ماليه كه فرستاديم ديگر از خودم نميتوانم بگويم چرا كه خود ماليه بودجه ميخواهد.
محقق الدوله- اينها را بايد از وزراء دولت خواست.
وزير ماليه- صورت داده شده. مال جنگ معلوم مال وزارت خانها بايد معلوم شود بودجه فرنگستان يك ترتيب عليحده دارد اينها جمع ميشود نزد ماليه. خودشان بايد بگويند نه ماليه.
وزير ماليه- نبايد من بگويم بايد خودشان بگويند.
محقق الدوله- يكى بودجه وزارتخانه ها يكى تفاوت عمل كه موقتاً بنا بود نوشته شود و دستورالعمل ولايات.
وزير ماليه- داده ايم.
محقق الدوله- آن براى مذاكره بود دستورالعمل ولايات را ميخواهيم.
وزير ماليه- همين دستورالعمل است و بايد مهر شهود اين است جناب عون الدوله اين دستورالعمل را شما داديد اما مخارج بودجه ما همين است كه رسيده اند اما براى تفاوت عملها صورتى ميخواهيم اين پيشكار ها كه ميروند بى سند نباشند سابق سندى نبود تفاوت عملها را وجه ضمن ميكردند و آنوقت چيزى باقى نبود اين را قرار داديم كه چيزى فريب ندهند.
حاجى امين الضرب- البته اگر پولى بى سند گرفتند بايد مجازات بشوند.
وزير ماليه- البته قانون نوشته شود مجازات معلوم ميشود.
وكيل التجار- تفاوت عمل تفاوتى پيدا ميكند بى سند معامله نكند از بعضى چيز ميگيرند از بعضى نميگيرند.
وزير ماليه- قبول داريم تفاوت عمل را از آدم قوى نميگيرند از آدم ضعيف ميگيرند.
آقا ميرزا ابوالحسن خان- تعديل رفع ميكند.
وزير ماليه- حالا صبر كنيد از كيسه ايوان نرود تا تعديل چاره نمايد.
وكيل التجار- اين طول ميكشد اين تعدى از ضعفا برداشته شود.
وزيرماليه- تفاوت عمل بايد درست شود در كميسيون صحيح ميكنيم كه با حدى تعدى نشود.
بحرالعلوم- بالسويه باشد.
آقا شيخ ابراهيم- هر جا على السويه ده دو بگيرند.
وزير ماليه- آن نميشود آنقدر فرياد بيرون ميآيد.
بحرالعلوم- ولى باز تحميل بى نظر است.
وزير ماليه- اين جارى شده.
بحرالعلوم- حاكم كه ميرود تكليف خودش را ميداند.
وزير ماليه- مطلب تمام شد انشاء الله باز مذاكره ميشود وقت دير است من خيلى عذر ميخواهم.
بحرالعلوم- نميشود اجمالا يك فقره را كه غنى و فقير معلوم شود مذاكره فرماييد.
وزير ماليه- حالا اطلاعى از غنى و فقير ندارم بايد بصيرت داشته باشيم چون تعديل در نظر است درست ميشود.
حسام الاسلام- ترتيب عقلائى هر چه باشد قبول داريم تعديل بسيار خوبست.
رئيس- تا يك اندازه مذاكرات شد امشب ديگر وقت گذشته در مجلس بعد مجدداً از براى اين سه مسئله مذاكره و رأى گرفته خواهد شد.
</section>
<section type="session" number="46">
جلسه: 46
مذاكرات دارالشوراى ملى روز شنبه محرم الحرام 1325
آقا ميرزا طاهر مذاكرات روز پنجشنبه هشتم محرم را قرائت نمود.
آقا سيد محمد تقى- صورت شرايط استقراض دولت را با بانك ملى قرائت كرد (گفتند حالا كه از مؤسسين بانك كسى اينجا نيست).
رئيس- چرا جناب امين التجارو جناب حجى محمد على آقا هستند.
امين التجار- بانك ملى حضار است ولى بايد بتصويب مجلس باشد.
آقا سيد محمد تقى- اين چند فقره شرايط استقراض دولت از بانك ملى بايد با حضور مؤسسين مطرح مذاكره شود فقط براى چهار كرور قرض دولت كه يكى دو مرتبه تأكيداً اظهار نمودند مباحثه شود مجلس تصويب نمايد.
رئيس- بلى آنچه بايد امروز مباحثه شود فقط در چهار كرور وجهى است كه دولت لازم دارد باقى شرايط با خود بانك است.
مستشارالدوله- براى اينكه اين مسئله استقراض در مجلس مطرح مذاكره شود مجلس بايد مصرف چهار كرور وجه را بداند.
رئيس- گفتگو شده اينها اشارتهاى سابق است ولى حالا هم توضيح شود اين قرض على العجاله مصرفش معين است بايد داده شود.
مستشارالدوله- يعنى بطوريكه مستغنى از مذاكره است؟
رئيس- مستغنى نيست اگر بايد ايرادى شود بفرماييد واگر لزوم بيكى از وزراء يا وزير ماليه باشد بايد بخواهيم چيزى كه هست حاجت اين قرض فورى است از خارج همه شنيديد كه دست تنگى دولت بى نهايت است.
آقا سيد محمد تقى- آقاى مستشارالدوله ميفرمايند مجلس بايد مستحضر باشد سابق وكلا ولايات نبودند حالا تشريف آورده اند حالا بايد از وزير ماليه استفسار شود و مصرفش را دانست.
سيدالحكما- ترتيبات حالا غير از سابق است چرا كه بيشتر ماليات را نگرفته بودند حالا گرفتند و بايد دانست مصارف اين چهار كرور چه چيز است يا زيادتر از اين چهار كرور لازم دارند.
آقا ميرزا ابوالحسن خان- اولا بايد سؤال شود بانك ملى در كجا است بشرايطش عمل شده دولت از بانك ملى پول ميخواهد و شرايطش را با بانك درست نمود بايد بداندواگر نباشد بانك ملى ندهد ملت بايد بدهد اما اين معامله را دولت با بانك ملى بايد بكندتصور دولت هم با بانك ملى است ولى بنده هنوز بانك ملى نمى بينم اول بايد موضوع بانك معين نمود كه كجا است آنوقت.
آقا ميرزا محمود- در نظامنامه نوشته شده كه عايدات دولت بايد ببانك ملى بيايد هنوز نيامده است.
سيدالحكما- بايد دانست پول موجود كرده اند يا خير.
آقا ميرزا ابوالحسن خان- بانك ملى وقتى معين ميشود كه نقطه و سرمايه و رئيس او معين شود بانك ملى را هنوز كهبنده نمى بينم پول دارد پس بما بگويند سرمايه او چقدر است.
رئيس- جناب حاجى سيد مرتضى و امين التجار هستد.
دكتر ولى الله خان- آيا بانك داراى تمام شرايط قرض دادن هست يانه؟
حاجى محمد على- در صورتيكه عايدات را دولت بدهد بلى.
دكتر ولى الله خان- ترتيب بانك را داده اند يا خير؟
حاجى محمد على- بقدر تكميل خير.
دكتر ولى الله خان- رئيس و مدير كه براى آنجا خوب باشد از داخله نداريم از كجا تحصيل نموده اند.
حاجى محمد على- هنوز ندارند.
دكتر سيد ولى الله خان- پس هنوز ترتيب بانك داده نشده چگونه قرض قرض ميتواند بدهد.
امين التجار- همين طور كه آقا ميرزا محمود گفتند عايدات را بدهند آنوقت.
صديق حضرت- چطور ميفرماييد بانكملى بايد چهار كرور قرض دولت را بدهد آنوقت امتيازنامه او صحيح ميشود.
آقا ميرزا ابوالحسن خان- اول فهميدن مصرف قرض است بعد كه مسلم شد وكلا ملت صلاح دانستند ملت بايد مجبوراً حتى بنفع شده بدهند هنوز ما نميدانيم رفع احتياج دولت بچه مبلغ سات و چه آنى و فورى چه اندازه است اگر مؤسسين حاضرند بدهند والا ملت بدهد.
حاجى محمد على- اين مبلغ حاضر است در صورتيكه مجلس تصويب كند آنوقت ميدهد.
آقا سيد محمدتقى- مقصود حاجى اينست حاضرند ولى تصويب مجلس باشد.
آقا ميرزا ابوالحسن خان- پس بايد دولت بمجلس بفهماند.
رئيس- پس بايد تشكيل كميسيون بشود صورت دولت رسيده كه پنج كرور كسر است رسيدگى شود اين صورت با افراد رسيدگى بشود آنوقت.
آقا ميرزا ابوالحسن خان- از افراد معين شود.
صديق حضرت- در افراد معين شده.
رئيس- اين افراد را يكمرتبه آوردند همه شما ميدانيد هم از قشون مانده و هم از اربابان حقوق مانده و هم ازوزارت خارجه ميخواهند همه جا كسر كردند بايد دقت نمود بفهمند.
صديق حضرت- چه ضرر دارد صورتى از وزير ماليه بخواهيم بچه مصرف ميخواهند.
آقا ميرزا طاهر- حضرتعالى ميفرماييد افراد موجود است مال سنه آتيه است.
رئيس- تمام مال سنه آتيه است.
آقا ميرزا فضلعلى- مال يونت ئيل يا خير؟
رئيس- تمام مال سنه آتيه است عجالتاً نصف آن مقدار چهاركرور بالفعل داده ميشود باقى ميماند دو سه ماه ديگر پس تمام بودحه داده نميشود معهذا اگر بايد رسيدگى كرد بايد كميسيون كرد و از روى بصيرت ديد.
آقا ميرزا محمود- تمام عايدات را صورت داده اند.
رئيس- تمام را داده اند.
آقا ميرزا ابوالحسن خان- از اين افراد فهميده نميشود در هر فردى توضيح لازم است بايد كميسيون بشود وزيرماليه تشريف بياورند.
آقا ميرزا فضلعلى- درسته ماضيه برواتى را تومانى دو هزار داده ند حالا از دولت ميخواهند بگيرند اين روا نيست از ملت بگيرند حالا بايد آنچه لازم است برسانند داده شود.
آقا ميرزا محمود- بايد صورت صحيح با صورت عايدات را بدهند ما نميدانيم اينهاييكه گرفته اند بكجا داده اند مثلا بعضى بنظام داده اند معلوم نيست بايد صورت كل را بياورند.
مشارالملك- ازبعضى جاها صورت داده اند صرف خرج رادويست و چهل هزار تومان نوشته اند ولى هيچيك صورت جزء ندارد.
آقا ميرزامحمود كتابفروش- تا صورت كل نرسد نميشود.
صديق حضرت- صرف جيب يونت ئيل يا سال قبل؟
مشارالملك- همين يونت ئيل ولى همه را بطور تخمين نوشته اند كه پنج كرور كسر است.
فتح الله خان- همه ساله دولت اين كسر را دارد يا از اين سال.
مشارالملك- همين پارسال از گمرك كسر داشت.
فتح الله خان- از گمرك كه ميگويند مسيونوز مبالغى خورده است.
مشارالملك- اينمسئله ديگر است ولى كسر دارد.
سيدالحكما- بايد صورت تمام اين پنج كرور كسر بجزء برسد.
مشارالملك- آنصورت را حالا ميتواند وزير ماليه بدهد سابق ممكن نبود ولى حالا ممكن است كه معين بكند عمل گمرك و پستخانه وصرف جيب و ساير مخارج را صورت بدهد.
سيدالحكما- پس بايد صورت برسد.
فتح الله خان- پس اگر همه ساله كسر بكند نميشود اول فكر اين كار را بكند كه مصرف دولت جمعش رامعلوم نماييد و مطلع باشيد اگر محل دارد خرج نمايد والا اگر كسر دارد خرج ننمايد.
سيدالحكما- بايد معلوم شود.
آقا سيد حسن تقى زاده- گويا قبول جمع و خرج اسداله تعبدى است يعنى هر چه ميگويند بايد قبول كرد اگر اذنى هم مجلس براى قرض بدهد آنهم تعبدى است ولى گويا در آخر سال آينده لايحه قرض بيايد نبايد تعبدى قبول نمود بواسطه آنكه اذن قرض امسال كه داده شد در مقابلش بايد بودجه سال آينده در تحت نظارت مجلس بيايد مى بينيم مال سابق متصل گرفته اند چنانچه بنده دو ماه است داد ميزنم دوائر دولتى توقيف باشد اينها گمان ميكنند بنده گفته ام كار نكنند بنده گفته ام پول نگيرند از ادارات اين روزها پيش قسط را ميگيرند ازين دكان روزى پنجاه هزار تومان ميگيرند.
آقا ميرزا سيدمحمد- اعمال سابقه بهيچ وجه فرق نكرده است زحمت فنى ميكشيد دردسر بخودتان ميدهيد.
آقا سيد حسن تقى زاده- ما گفتيم به حكومات دخل وتصرف نبايد بكنيد ما گفتيم در جزو لايحه مواد هفتگانه معين بشود تمام ميدانيد از قوام الملك شصت و پنجهزار تومان گرفته اند اين است كه بودجه در تحت نظر مجلس بايد بيايند اگر اذن قرض را ميدهيد تعبدى قبول ميكنيم بايد تا آن جزء آخرش را برسيم دو كرور و پنجاه ونه هزار تومان باشد خير حالا بايد دولت توضيحات بدهد بهتر اين است وقتى مأمور دولت اينجا آمدند.
رئيس- فرمايش جنابعالى صحيح است ولى از علم خارجى كه داريم ميگويم از بابت پيش قسط مخارجى است كه نداده اند از احدى پيش قسط نگرفته اند مقدارى حالا از قوام الملك گرفته اند نميدانم.
آقا ميرزا ابوالحسن خان- پنجاه هزار تومان ولى بعنوان مساعده.
رئيس- گويا براى مصارف لازمه كه حاجت داشته اند.
آقا ميرزا محمود- مخارج بتصويب مجلس بايد باشد.
رئيس- اين مسلم است ولى آن ترتيبى كه آقاى تقى زاده گفتند مال سابق است و تعبدى بايد قبول كرد.
صديق حضرت- پس بايد نوشت بوزير ماليه بيايند.
رئيس- بلى بايد نوشت.
آقا ميرزا طاهر- اين بانك مشكل بشود ياخير؟
رئيس- بلى مشكل ميشود.
آقا ميرزا طاهر- پس چرا ببانك ملى عايدات را نميدهند.
صديق حضرت- امتيازنامه بانك در دفتر توقيف است ولى آن قراردادى كه دولت ميخواهد ببانك ملى بگذارد هنوز گذارده نشده وزير ماليه بايد بسپارد.
حاجى سيد نصرالله- قرض بتصويب مجلس است پس رشوه گرفته ميشود ضرر ندارد مجلس نبايد بداند.
آقا ميرزا ابوالحسن خان- اين مصارف را بايد دانست كدام پا دار است داده شود و كدام پادار نيست.
سيدالحكما- صحيح است.
مخبرالملك- بيش از اين گفته شود مكرر است.
امين التجار- اين مطلب تسلسل دارد اگر ببانك پول ندهند بانك تشكيل نميشود.
مخبرالملك- عجالتاً بايدمصرف اين قرض را بجزء ارائه بدهند در كميسيون دقت شود در آن كميسيون جناب ناصرالملك باشد آنوقت مجلس رأى خود را خواهد داد.
رئيس- بهتر اين است انجمن ماليه تشكيل شود 6 نفر از آقايان كه حاضرند انتخاب شوند در آنجا جواب و سؤال بشود.
مشاورالملك- خيلى خوبست.
رئيس- از آقايان چند نفر معين شوند از آقايانى كه از آذربايجان آمده اند پس فردا مجلس بشود.
فتح الله خان- ما در مزرعه در قم داريم.
رئيس- حالا بماند.
آقا سيد محمد تقى- بايد تكميل منشى ها و رئيس دفتر را دارد.
رئيس- على العجاله جناب صديق حضرت تا حال رئيس موقتى بودند بايد معلوم بشود بايد دو نفر منشى انتخاب بشود و يكنفر رئيس دفتر.
آقا سيد محمد تقى- جناب محتشم السلطنه تشريف آورده اند و رقعه هم از طرف صدارت بمجلس محترم اظهار ميدارند. خلاصه رقعه اينكه جناب محتشم السلطنه در انعقاد مجلس همه وقت از طرف صدارت حاضر ميشوند و نماينده شخص من هستند كه اگر امرى مجلس محترم سؤالاتى داشته باشد بجناب معزى اليه اطلاع داده جواب گفته شود. آقايان فرمودند مباركست.
شيخ الرئيس- مجلس محترم بود محتشم شد.
مستشارالدوله- قبول اين تكليف از طرف وزرا مجلس را مستغنى نميدارد.
جمعى از وكلا (جناب مستشارالدوله جناب محتشم السلطنه از طرف صدر اعظم آمدند).
مستشارالدوله- عرض ميكنم بموجب كنس تى توسيون ودستخط مشروطيت اين مطلب مخالف ا ست.
محتشم السلطنه- براى ا مور راجعه بدولت بنده آمدم براى امور راجع بوزرا راجع بخود وزراست. آقا سيد عبدالله- بسيار خوبست.
آقا سيد محمد تقى- حالا خوبست وزرا تأسى بصدر اعظم بكنند.
محتشم السلطنه- سابقاً در باب مصارف وجه مذاكره شد صورتى گويا خواسته بوديد اينست صورتى آورده ام كه دو كرور بايد برسد و بانك ملى بدهد هر مذاكراتى كه بنده ميكنم راجع بشخص صدارت است چون گفته بودند تا چهاردهم بايد بدهندو مجلس تصويب نمايد اين است صورت را آورده بنظر اعضاى محترم رسيده تصويب نمايند.
مستشارالدوله- با اين فرمايش بنده را مجبور ميكنيد عرض بكنم همين مطالبى كه اظهار ميفرماييد مسئوليت وزرا را ساقط ميكند. بعضى از وكلا (جناب محتشم السلطنه هستند وزير ماليه هم ميآيند منافى نيست).
مستشارالدوله- وزير راز مسئوليت ساقط ميكند ايراد تأكيد براى اينست كه وزير بداند مسئول است و خودشان بايد بمجلس بيايند معلوم است جناب محتشم السلطنه از همه جا با اطلاع و بصير در تمام كارها هستند ولى اين اظهار جناب عالى متعلق است بوزير ماليه و اين تكليف وزير ماليه است در اينجا حقى از مجلس ساقط ميشود.
محتشم السلطنه- چطور ساقط ميشود.
مستشارالدوله- ما دولت را تكميل ميدانيم از هشت وزارتخانه همينطورى كه از رشته وزير خواهيد گفت آنوقت مسئوليت آنها از ميان ميرود.
محتشم السلطنه- چرا؟
مستشارالدوله- ميفرماييد از طرف دولت ميگويم.
محتشم السلطنه- صدارت را رئيس ميدانيد يا خير؟
مستشارالدوله- صدارت مستقيما فرمايش دارند عليحده است اما مطلب كه راجع بوزارت خانها است نميشود.
سيدالحكما- حالا چه ضرر دارد اين صورت را بخوانند.
سعدالدوله- خواندنش اثبات حقيقت ميكند و اين مطلب تسلسل پيدا خواهد كرد.
آقا ميرزا فضلعلى آقا- مطالب راجع بوزارت خانها است صدارت هم رئيس الوزراء است مطالب وزرا را خودمان بايد بگويند.
محتشم السلطنه- اين توضيح لازم است كه هر مطلبى هر كس ميتواند بگويد و بعد راجع باجرا ميشود.
مستشارالدوله- در پارلمانهاى ديگر كه صدر اعظم حاضر ميشود صدر اعظم خودش يكى از وزرات خانها را قبول ميكند مثل اينكه در آنجا طرف هم صدر اعظم است و هم وزير داخله يا در بعضى موارد از طرف يك وزيرى ميآيند حالا هيچ يك از اين دو مسئله نيست.
محتشم السلطنه- از اين مسئله قرض وصورتى كه آورده شده مذاكره نميشود چون وكلا صورت خواستند گفتند صورت بياوريد براى توضيحات مانعى نباشد از ابتدا در اين مسئله استقراض صدارت دخالت دارند اين است پيغام فرمودند و صورت توسط بنده بمجلس آوردم.
مستشارالدوله- اين اصرار وميدارد عرض كنم سابق يك شاه داشتيم يك وزير الوزرا وزرا هم براى پر كردن جيب ودخل حاضر بودند ولى وزير مسئول نبودند اين دستخط كنستى توسيون كه شده مسئوليت از شخص پادشاه برداشته شده و وزراء را مسئول فرمودند.
محتشم السلطنه- درمذاكرات هم حاجتى نيست ودر اين موضوع هم اگر لازم شد وزير ماليه خواهند امد.
سعدالدوله- عرض شد از ترتيب كنستى توسيون خارج است.
آقا سيد حسين- پس معلوم ميشود بتوسط وزير ماليه صورت بايد بمجلس بيايد حالا وزير داخله وزير افخم را فرستاده اند.
رئيس- پس اين مسئله صورت راجع بكميسيون شد تا وزير ماليه بيايند.
آقا سيد حسين- در باب شصت ودو زن كه بغارت برده اند ودر خصوص چهارصد و پنجاه اسراء قوچان چه ميفرماييد.
وزير افخم- اطلاعى نداشتم ولى بعد كه اطلاع پيدا شد وزير داخله عزل آصف الدوله را از شاه استدعا نمودند معزول شد و نزديك است ميآيند تحقيقات ميشود.
آقا سيد حسين- آفرين تحقيقاتى كه بايد بشود شده ديگر لازم بتحقيق نيست فقط بايد آصف الدوله را جرم نموده تمام و كمال اسراء و شصت و دو نفر زن را بهر قسم ميداند يا بيول بايد و مساوى هم باشند گرفته برگرداند وبعد از آن بايد مجازات شود تا عبرت ديگران بشود.
آقا سيد حسن تقى زاده- اشتباه شده در دو ماه قبل وعده داده اند البته ميخواهيم تمام و كمال اسراء و آن باقى ديگر را برگرداند. حالا ميگويند تحقيقات بايد بشود عزل آصف الدوله هم كارى شد علاوه بر عزل بايد اينها را بهر قسم است برگرداندو بعد هم مجازات بشود.
آقا سيد حسن تقى زاده- ما غير ا ز معاون رسمى قبول نميكنيم غير از وزراء كسى بمجلس بيايد بايد معلوم باشد و اگر شخصاً كسى بيايد نميدانم مجلس قبول ميكند يا خير؟
وزير افخم- وزير داخله قبل از وقت نوشته اند كارى دارم.
سعدالدوله- مقصود اين است جنابعالى رسما معاون هستيد يا خير.
آقا سيد محمدتقى- حالا رقعه از جناب وزير داخله رسيه خلاصه او اينكه بجهت لزوم كارى نتوانستم بمجلس محترم بيايم اگر حضور خودمن در مجلس لازم است براى غروب از آن كار فراغت يافته شرفياب ميشوم.
آقا ملاحسن وارث- مگر مسبوق نيستند براى چه امرى بايد بمجلس تشريف بياورند.
رئيس- چرا مسبوق هستند.
آقا ملا حسن وارث- از اين قرار معلوم ميشود در كاغذيكه بآنها نوشته ايد مسبوقشان نكرده ايد.
آقا سيد محمد تقى- درست ميگويند حالا چون وزير افخم را معاون ميدانيم سئوال ميكنيم.
وزير افخم- اگر ثابت شده بود جوابى قبول نميشد تلگراف فرموده اند بيايد.
آقا سيد حسين- اين لازم بتحقيق ثانى نيست بايد حكم شود بپول بهر ترتيب هست برگرداند اگرتحقيق نشده تحقيق نماييد.
حاجى سيد مرتض- چطور مگر ثابت نشده.
سعدالدوله- آقا سيد حسين درست ميگويد.
آقا سيد حسين- ديگر لازم بآمدن اينجا نيست حكم ميخواهد خيانات اين سه سال را ثابت بكنيم سه كرور پول غير از اطفال برده است.
آقا ميرزا محمود- جناب رئيس بايد در اين باب اطلاعات صحيحه تحصيل كرده ام اجازه ميفرماييد كه بعرض وكلا مجلس برسانم و آن اطلاعات اينست كه عرض ميشود در اين باب دو مطلبست مطلب اول فروختن دخترها است از اهالى بجنورد و قوچان اصل مطلب اين است سال گذشته در صفحات خراسان ملخ خوراكى شد مردم آن صفحات گرفتار قحطى و غلا شدند عريضه در اين باب بخاكپاى شاه مرحوم عرض كردند شاه مرحوم دستخط فرمودند كه مميز برود و رسيدگى و تعديل بنمايد شاهزاده عين الدوله بواسطه پيشكش كه از حكومت كل گرفته بود اعتنايى باين دستخط نكرد بآصف الدوله نوشت كه بايد ماليات ديوان وصول بشود آصف الدوله هم يك مبلغ گزافى از بابت حق خودش اضافه بآن ماليات كرده و حواله بحاكم جزء نمود حكام جزء هم مبالغ گزافى از بابت حق خودشان بآن جمع افزوده سخت گيرى نموده از رعيت مطالبه كردند و رعايا هم لابد ناچار بفروش دخترهاى خودشان تن در دادند بعضى از آن دخترها را هم بارامنه فروخته اند.
مطلب دوم اينست كه زنهاى شوهردار و بچه دار مملكت ما را عمداً باسيرى دادند اصل واقع اين است كه سالار مفخم بجنوردى كه سالهاى سال است از بابت هشتصد وكسرى سوارهاى خودش جيره ومواجب و عليق از دولت ميگيرد فقط خدمت آنسوارها منحصر بمستحفظى آن دربندى است كه محل عبور شجاع الدوله قوچانى كه مرحوم شد آصف الدوله حكومت قوچان را از خانواده آنها سلب كرد يكى بملاحظه آنكه دختر شجاع الدوله زن برادر سالار مفخم خواست بخرج اولياى دولت بدهد كه غير از ما طايفه كسى ديگر نميتواند حكومت سرحد خراسان بكند ديگر خواست بى كفايتى پسر آصف الدوله را بخرج اولياى دولت برساند مخصوصا فرستاد تركمانهاى طايفه كودكان را تحريض و ترغيب نمود از همان دربندى كه عرض كردم وارد شده از خاك بجنورد عبور نموده داخل سرحد قوچان شده قريب شصت و دو نفرزن شوهردار و دختر باسيرى قريب شصت نفر قريب مقتول نموده قريب پنجهزار تومان غارت مجددا از خاك بجنورد معاودت نموده بردند بعد از آنى كه آن اسرا را برده بطايفه تركمان فروخته و نصف قيمت از آن پنجاه هزار تومان اموال غارت شده را با نصف قيمت اسرا را كه فروخته بسالار مفخم رد كرده (نصف لى و نصف له والله خيرالرازقين) در اين باب خبر بشاهزاده عين الدوله رسيد يقين كرد كه ظلم بتوسط سالار مفخمباين ملت شده مرو خان تركمان ملقب برشيد نظام را با چند نفر سوار مامور كرد برود سالار مفخم را مجبور بكند بر اينكه اسرا را پس بگيرد ايشان هيچ اعتنائى باين حكم نكرده بعد از آن على اكبرخان سرهنگ يافتاب آبادى را با چند نفر سوار از كشيك خانه مباركه مامور شد باز هم اعتنايى باين امور نكردند تا آنكه آصف الدوله مظفر نظام با فوج مخصوص مامور كردند او را از بجنورد حركت بتهران دادند در صورتيكه پيش از آنكه بطهران بيايند ده هزار تومان برات تجارتى بتوسط رشيد نظام بجهت عين الدوله فرستاد كه از اين مسئله منصرف شود عين الدوله با اين قساوت قلب گفت كه بايد سالار مفخم را بجهت اين خيانتيكه بدولت و ملت كرده است سر او را ببرند ده هزار تومان را قبول نكرد بعد از اعليحضرت شهريارى بهطران بواسطه انتسابيكه بجناب وزير نظام داشته چند منزل اردوى كيوان شكوه را استقبال نمودند كه شايد اين مطلب را در پيشگاه همايونى اشتباه پرده پوشى بنمايند الحمدالله در نظر انور اعليحضرت اين مطالبها باشتباه مخفى و مستور نميماند الحال بنده كه يكنفر از وكلاء ملت هستم عرض ميكنم بنده با ساير موكلين خودم از جناب وزير داخله اسراى ملت و مملكت خودم را تماما ميخواهم و كارى باين كارها ندارم بايد از آن وجهيكه از بابت قيمت اسرا و غيره گرفته شده است يا از بابت وجه نقدى سالار مفخم داده اسراى مملكت ما را كه ناموس و عصمت اين ملت محترم هستند پس گرفته بصاحبانشان برسد اگر جناب وزير داخله بخواهند بدانند كه اين حكام جزء در آن صفحات بچه اندازه ظلم و تعدى مينمايند حكومت بجنوبر و قوچان را ا طرف دولت باشخاص خارج از اين دو خانواده بدهد تا اينكه مردم آن صفحات آزاد باشند بعد اعلانى بشود كه هر كس بدسلوكى آنها را اطلاعى كه دارد بعرض اولياى دولت برساند آنوقت مى بينيد چه هنگامه بوده در آن صفحات چون اسرا را از خاك ايران خارج كرده اند بقوه جبريه نميتوان آنها را پس گرفت بايد همان پولهائيرا كه حيف و ميل كرده اند بدهند و اسرا را بخرند.
براى مقالات و نطق آقا ميرزا محمود اعضاى مجلس محترم و نظاره كيان بگريه درآمدند.)
سيدالحكما- اهل يموت در استرداد حاضر هستندوقتى از دست رفتند ديگر دست ما نميرسد.
حاجى محمد اسمعيل- ترتيب حكم با مجلس است يا وزير داخله.
سعدالدوله- با وزير داخله است بايد از وزارت داخله بايد از وزير داخله بخواهيم حكم از براى استرداد اسرا.
آقا ميرزا ابوالحسن خان- استرداد اسرا را مجلس نميخواهد مجلس استدعا از دولت ميكند استرداد اسرا را ميخواهد.
 (جمعى از وكلا مجلس گفتند صحيح است).
آقا ميرزا فضلعلى يآقا- نماينده وزير داخله قبول كردند بهمين ترتيب صحبت از بيان واضح اثبات لازم نيست.
سعدالدوله- آنوقتيكه اسرا را بردند حاكم كه بود؟
آقا ميرزا محمود- سالار مفخم بود پسر آصف الدوله حاكم بود ولى سالار مفخم از سرحدات مخصوصا تركمان را عبور دادند كه سارا را بردند.
آقا ميرزا فضلعلى- اسرا را از خاك خودشان بردند؟
آقا ميرزا محمود- از خاك بجنورد.
آقا ميرزا فضلعلى- التفات بفرماييد مطلب معلوم شود.
آقا ميرزا محمود- هر دو هم حدند.
آقا ميرزا فضلعلى- اسرا را از قوچان برده اند.
آقا ميرزا محمود خوانسارى- از سرحد.
آقا ميرزا فضلعلى آقا- پس حاكم جزء كل بود. مسئول همان حاكم است.
آقاى سيد محمد مجتهد- سالار مفخم ميگويد آصف الدوله پول گرفته صدق و كذب را نميدانم.
آقا ميرزا محمود خوانسارى- خلاف ميگويد.
حاجى شيخ حسن علاقه بند- مجلس طرف است ياوزيرداخله.
آقا سيد حسن تقى زاده- آصف الدوله را بايد بخواهند آنجا استرداد با دولت است.
آقا سيد حسين- مطلب دو تاست آنچه به فروش رفته بايد آصف الدوله بدهد آنچه بغارت رفته دولت بايد استرداد نمايد.
آقا ميرزا فضلعلى- آنچه فروش رفته آصف الدوله بايد جانش دربيايد بدهد.
آقا ميرزا ابوالحسن خان- مجلس اسراء بجنورد را ميخواهد طرف او هيچكس نيست طرف با دولت است مجلس استدعا از دولت ميكند بعد مجازات بآنها بدهد.
رئيس- اجمالا معلوم شد مجلس دو استدعا دارد از دولت يكى استرداد اسرا يكى مجازات از براى اشخاصيكه مرتكب شده اند ايندو مطلب را از وزير افخم ميخواهيم انجام بدهند.
آقا سيد محمد مجتهد- استرداد را معجلا كه وزير داخله تلگراف كند از طرف دولت آصف الدوله هم همين چند روزه ميآيد كار بزرگى است بايد اقدام كرد و بگويند سالار مفخم اينجاست.
آقا ميرزا محمود خوانسارى- ما نميدانيم پول بدهند بخرند.
حاج محمد اسمعيل آقا- اين رأى خوبى نيست پول لازم نيست بقوه جبريه بايد بگيرند.
آقا سيد حسن تقى زاده- مجلس استدعا ميكند حق نظارت كه دارد وصول اينكار را حق دارد مدت ميخواهد گفتند بيست روزه بلكه بيست ماه شد.
آقا ميرزا ابوالحسن خان- مدت موقوف باشد تا 20 روز درست ميشود.
آقا سيد عبدالله- تا بيست روز ديگر ميگويند اسرا اينجا نيستند طول ميكشد.
آقا ميرزا ابوالحسن خان- ما نميگوييم بعد از بيست روز اقدام بكنيد ما استرداد اسرا را از دولت استدعا ميكنيم از وزير داخله و معاون ايشان كه امروز آمده اند ميخواهيم آن تكليف آنها است.
آقا سيد عبدالله- همه روزه شما بايد متواترا استدعاى خودتانرا بكنيد شايد بيست روز نشد 20 ماه كشيد.
آقا ميرزا فضلعلى آقا- مقصود اينست وزير داخله اقدام فورى و لازمتر است يك مسئله ديگر مسئله ماليه و ماليات است كه ديروز وزير ماليه سه فقره اظهار فرمودند.
سيدالحكما- آخر معاون وزيرداخله و بيان السلطنه چه گفتند و چه نتيجه از حضور ايشان بخشيد؟
صديق حضرت- گفتند اقدام ميكنيم و عرض مينماييد.
سيدالحكما- بايد خودشان بگويند شما چرا جواب بدهيد.
آقاسيد حسين- گفتم بايد مجلس بخواهد بهر شكل است بقوه جبريه گرفته استرداد نمايند.
دكتر ولى الله خان- بقوه جبريه كه فرموديد صحيح است لكن خوى و عادت تركمان بتطاول و چپاول قرار گرفته و در اين ميان در حقيقت يكنوع بيع و شرى شده عقيده بنده آنست اگر بهر نحوى كه ميسر است پولى فراهم آورده بتركمان داده البته استرداد اسرا ممكن خواهد بود اگر چنانچه عرضى كه كردم رفتار شود يقين دارم اسرا حتى در بخارا و تمسك هم باشند پيدا خواهد شد.
 (معاون وزير داخله رفت صحبت تعديل بميان آمد).
آقا سيد محمد تقى- اول بايد دانست تعديل بايد بشود.
حاجى محمد اسمعيل- بايد تعديل بشود.
آقا سيد محمد تقى- پس تعديل لازم است.
دكتر ولى الله خان- بايستى يك مميرى صحيح شود و حالا بطور مختلف مميزى عالمانه مختصر لازم است.
حاجى ميرزا ابراهيم آقا- اين مميرى تا كى تمام ميشود؟
رئيس- تا سه سال.
حاجى ميرزا ابراهيم آقا- رعيت بيچاره استطاعت ندارند.
دكتر ولى الله خان- در اينجا من شريك قول شما هستم ولى بعقيده بنده براى قبل از مدت مميزى بايد فكر عليحده نمود.
رئيس- بهمين يك مجلس تمام نميشود همينقدر بايد ميزان شرعى را بايد بدهند كه عشر بگيرند.
آقا سيد عبدالله- مناسب احكام شرع باشد چقدر بهتر است مثلا يك مملكت ورامين را تعديل بكنند.
رئيس- نميشود بايد تحديدى داشته باشد.
معين التجار- مميزى و تعديل علمى خارجه غير از ايران است بجهت اينكه در خارجه سيصد روز باران ميآيد پس از روى علمى نميتوان از رعيت ماليات گرفت بسا شد كه ايران هم باران آمد در خاك عثمانى هم مميزى ميشود اين قدر اشكال ندارد حاكم دارد مستوفى دارد اشخاصى در خاك عثمانى معمول است از روى عشر ميآيند ميگيرند نهايت سال اول نبايد مميزى علمى شود اما اساس صحيحى گذارده شود.
حسام الاسلام- يك ماليات از خاك بايد ببريم تعديل علمى بايد بشود.
معين التجار- علم بهتر از جهل است ولى بارندگى شد نميشود.
رئيس- تخفيف ميدهند.
معين التجار- پس دليل صحيحى نيست.
دكتر ولى الله خان- عموما مميزى عالمانه مفيد است مقدارى زياد آبهاى تحت الارض بهدر ميرود اگر از روى قوانين علميه آنها را بيرون آورند و زمين را آبيارى كنند بمراتب آبادى زيادتر خواهد شد بهر حال بايد از تمام مكنونات زمين اطلاع پيدا نمود.
رئيس- ماليات صحيح حالا نميشود گرفت چيزى كه هست چند سال است ظلم شده فريادها زده اند بايد از روى عدالت رفتار نمود.
حسام الاسلام- اينجا يك مطلبى است كه بايد عرض كنم سلطنت مشروطه يعنى سلطنت عادلانه حكومت ظالمانه نميشود تا تصفيه ماليه نشود نميشود تمام مردم را ميگيرند پدرشان را درميآورندبايد حكام هم دستورالعمل داشته باشند.
حاجى سيد عبدالحسين شهنشاهى‏
بنده ميخواهم عرض بكنم در خصوص ماليات هر گاه عشر بگيرند موافق قانون شرع واز عين محصول بگيرند همچنانكه در بعض دول معمول است و فلان الشريعه وبهمان الدوله هم معاف و مسلم نباشد بودجه ماليات از دوچندان هم ميگذرد و مع ذلك از ماخوذى ضعفا و فقراى زارعين و مالكين هم تخفيف خواهد شد و تحقيقات دروغى هم كه خرج بزرگى است از مخارج دولت با بينه وبرهان از ميان ميرود و هر گاه جمع سابقرا هم بگيرند باز ماليات دو چندان و سه چندان حاصل خواهد شد من در اينكه چه بگيرند عرض نميكنم ولى در باب تعديل عرض ميكنم چند نفر آدم صحيح بامضاى مجلس از وزير ماليه مأمور شده ميرود بمحل مقصود در آنجا باطلاع و تصحيح انجمن محل و عموم رعيت چهارنفر يا زياده از اشخاص امين اهل خبره باو ميدهند كه بصورت صحيح بى غرضانه تعديل و تقسيم در ماليات نمايند و عشر يا غير آن را صحيحاً تعيين كنند و در ضمن بهر وسيله كه صلاح بدانند عموم رعايا را از تكليف خودشان از اداى عشر يا حمع سابق و عدم تحمل ظلم وزياده باخبر سازند تعديل علمى لازم و كثيرالفائده است ولى بعد از فراغت از واجبات يا فرصت وقت.
رئيس- تمام قصد ما بعدل: مساواتاست ما راه رسيدن بمقصود را ميخواهيم كدام يك را به ببينيم صحيح است از همان قرار عمل نماييم يعنى ضعيف را باندازه استطاعت و قوى را باندازه استطاعت بميزان شرع عشر بدهند براى آينده كسى نميداند بسا محتمل است بيش از مبلغى كه منظور است بيايد.
صديق حضرت- يكى از رشته هاى حل دولت عمل تذكره است كه راجع بوزارت خارجه است ودر مسئله سرحد عثمانى و كربلا كه اين ها را بايد از وزير خارجه سؤال نمود بايد بخواهيم و سئوال بشود.
آقا سيد محمد تقى- عريضه مقيمين طرابوزون را قرائت نمود كه بتوسط حاجى محمداسمعيل يكهزار و دويست و پنجاه تومان براى بانك ملى فرستاده اند.
آقا سيد محمد تقى- تلگرافى از رشت سپهدار بعنوان صدارت مخابره نموده در خصوص اغتشاش و انقلاب اهالى رشت كه مردم ازدحام وجمعيت نموده اين چند نفر معاندين و شريعتمدار باشد از شهر بايد بيرون بروند.
آقا ملا حسن وارزث- اين را از سوء سلوك خود سپهدار نميشود.
بحرالعلوم- جهت اين اغتشاش اين شده كه سپهدار پس ا زورود بر حسب امر وكلامجلس تحقيق در خصوص انتخاب حاجى داود و آقا محمد نمود انتخاب حاجى داود را صحيح فهميد اعتبار نامه او را صحه گذاشت واين مطلت موجب تكدر بعضى از اهل انجمن شده حاجى اكبر برادر حاجى قوام التجار رشتى است و حاتم هم تاجر رشتى است اين دو نفر با جمعى از تجار ديگر خواهان حاجى داود بودند و جناب شريعتمدار چونكه خصوصيت با سپهدار دارد لهذا با يان سه نفر اسباب عداوت فراهم آوردند و قدرى مغشوش كردند هر گاه انجمن ترتيب صحيحى شود از تمام طبقات آقايان و غيره حاضر شوند اين مقاصد خواهد از بين رفت كما اين كه رئيس و عده فرمودند چيزى مرقوم بفرمايند كه انجمنهاى ولايتى از روى ترتيب صحيحى شود.
</section>
<section type="session" number="47">
جلسه: 47
مذاكرات دارالشوراى ملى روز پنجشنبه 15 شهر محرم الحرام 1325
آقا ميرزا طاهر- خلاصه مذاكرات روز سه شنبه 13 را قرائت كردند.
وثوق الدوله- ديروز كميسيون ماليه منعقد شدوزير ماليه ما هم بودند در باب چهار كرور استقراض دولت از بانكملى فعلا دو كرور آنرا لازم دارند و دو كرور ديگر را بعد از 4 ماه و صورت مصرف اين دو كرور از اين قرار است يكفقره دويست و پنجاه هزار تومان بقشون داده شود كه پنجاه هزار تومان بقزاقخانه بدهند چهارده هزار تومان توپخانه و باقى با افراد قشون و فقره ديگر صد هزار تومان باجزاء وزارت خارجه داده شود و سيصد و پنجاه هزار تومان حواله طومانيانس از باب طلبى كه از دولت دارد و صد هزار تومان بارباب حقوق ركابى و صد هزار تومان از بابت مخارج دربارى يعنى طلبيكه بيوتات دارند و اينصورت را وزير ماليه اظهار داشتند و در هر يك از اينها اجزا كميسيون رأى داده اند باينطور در باب قشون اين دويست و پنجاه هزار تومان بافراد قشون و صاحبمنصبان جزء برسد نه بصاحب منصبان بزرگ وامراء تومان و مصارف قورخانه و غيره داده شود و از بابت حقوق اجزاى وزارت خارجه صد هزار تومان بهر يك از مأمورين خارجه كه قوه ندارند داده شود و در خصوص طلب طومانيانس هم كه مطالبه مينمايد بايد داده شود بشرط آنكه حوالجات دولتى را كه باو داده اند بمجلس ارائه بدهند و از بابت ارباب حقوق ركابى صورت اشخاصيكه ميگيرند بمجلس بدهند و در باب بيوتات راى داده نشد تا وقتى كه صورت آن را بمجلس بدهند و حال در مجلس هم مذاكره شود هر كس هر رأيى دارد بگويد.
آقا ميرزا محمود- پريروز قرار بود وزير ماليه صورت جزء را بدهند تا درست واضح شود.
وثوق الدوله- چرا داده اند.
صديق حضرت- در باب صد هزار تومان ارباب حقوق گفته شد بفهرستهاى جزء بدهند بايد اعلان كنيد كه اين پول بفقرا برسد.
آقا ميرزا ابوالحسن خان- در مجلس قرار نشد مذاكره شده امروز هر كس هر چه رأى دارد بدهد.
وثوق الدوله- اين راپورت كميسيون است حال هر كس رأيى دارد بدهند.
ميرزا محمود- جناب مشارالملك فرمودند اين صورت را تخمينا داده اند.
مشارالملك- بنده عرض كردم كه صورت بعضى از آنها تضمينا داده شده حالا هم عرض ميكنم.
وثوق الدوله- صورت بعضى از بيوتات را تخمينا داده اند كه قريب بتحقيق است.
خياط باشى- از بابت سال گذشته است كه ميخواهند بدهند يا مال هذه السنه.
وثوق الدوله- باز خوب است صورت خوانده شود و يكى يكى رأى گرفته شوددر باب دويست و پنجاه هزار تومان قشون كه سابقا صد هزار تومان آن داده شده و باقى را بموجب جزء كه خوانده شد مجلس تصويب ميكند يا خير.
آقا ميرزا ابوالحسن خان- دادن مواجب قشون لازم است بجهت اينكه قشون شوكت و قوت دولت است ولى بايد چنانچه در كميسيون گفته شد طورى بدهند كه مجلس مطمئن شود كه باحاد و افراد قشون و صاحب منصبان جزء نرسد نه اينكه بصاحب منصبان كل و امراء تومان داده شود والله ملت نميتواند بگويد نميدهم بجهت اينكه قشون عزيز ملت و اولاد پادشاه است.
وثوق الدوله- گفته شد كه به آحاد و افراد كه استحقاق دارند داده شود.
دكتر ولى الله خان- اگر مجلس بخواهد يك ترتيبى بدهد ومنظم بكند كه بواسطه آن ترتيب يك پول حيف وميل نشود غير ممكن است ولى حتى المقدور مجلس از جانب خودش يك نفرى كه اطمينان دارد معين نمايد كه باستحضار او اين پول داده شود باشخاصيكه اسامى آنها در دفتر ثبت است و بيش از اين نميتواند مراقبت نمايد چرا كه فوج در ساير جاها هزار نفر زيادتر است ولى اينجا هشتصد نفرى و دويست نفرى هم هست پس طورى نباشد كه شخص خارجى را لباس سربازى پوشانده پول بگيرند و بيش از اين ممكن نيست مراقبت شود يك مقدارى هم بايد مسامحه نمود.
شيخ ابراهيم- سوارهاى خمسه پنج ماه است در اينجا هستند وابدا چيزى بآنها داده نشده لحاف و اسباب فروخته گذران كرده اند.
حاجى شيخ حسين- ممكن است اعلان بشود هر كدام حقوقشان نرسيده اطلاع بدهند.
آقا ميرزا محمود خوانسارى- وزيرلشكر اطمينان بدهند خودشان اقدام نمايند.
دكتر ولى ا لله خان- فكر كنيد پول بايد داده شود.
آقا ميرزا ابوالحسن خان- ما حاضر هستيم آنها ما را مطمئن نمايند كه آن پول باحاد افراد قشون رسيد چه طور اطمينان بما ميدهند. دكتر ولى الله خان- چه طور اطمينان حاصل ميكنند.
آقا ميرزا ابوالحسن خان- راه دارد ما اين راه را ميخواهيم مجلس تصويب ميكند اين پول داده شود در صورت اطمينان.
حسام الاسلام- وزير لشكر اطمينان بدهد اگر نرسيد حق مطالبه داشته باشند.
آقا ميرزا فضلعلى- من ملتزم ميشودم كه عده كسر نفراتى سه فوج آذربايجان را معين بكنم.
آقا ميرزا محمد- وزير لشكر مسئول مجلس است او بايد اطمينان بدهد.
آقا ميرزا ابوالحسن خان- تكليف وكلاى ملت اين نيست كه بجزئيات برسند ولى بايد در امورات كلى نظارت داشته باشيم به اينطور كه امروز پول ميدهند دو نفر مراقبت داشته باشد كه اين پول قشون رسيد يا نه اگر نرسيد اخطار نمايند صورت اطمينان پس از تصويب مجلس رقعه مينويسد بوزير لشكر كه بچه طور اطمينان ميدهد.
حاجى سيد نصرالله- اين يك احتمالى است بذهن شما ميآيد و يك طريقه است سايرين چه ميگويند.
آقا ميرزا فضلعلى- از مجلس و نفر برود چه طور ميشود يا چند نفر از خارج پيدا ميكنم كه نفرات را بشناسند.
آقا ميرزا ابوالحسن- اين ميشود ما بايد باشخاصيكه خدمت ما را ميكنند مطمئن باشيم.
حاجى سيد نصرالله- اين چه قيدى است تغيير وضع پيدا شده يا نشده پس اطمينان امروزه داده شود.
دكتر ولى الله خان- اگر چنانچه ملت با ثروت بود تمام مخارجى كه گفته بودند ملت بايد مشت مشت بدهند حالا وقت دقيقى است اين پول با فروش زينت آلات جمع شده اگر همه جمع شود برخلاف و ضد تمام قوانين دنيا هم باشد بايد اطمينان حاصل كنيم و من نگفتم وكيل برود آنجا باشد.
آقا سيد مهدى- كارى نماييد آب را از سرچشمه ببنديد تا وقتيكه مناسب با پول فروخته ميشود اطمينان ممكن نيست.
خياط باشى- اين وجه را بدهيد و از طرف مجلس هم مفتش بگذاريد.
دكتر ولى الله خان- اينكه گفتند وزير لشكر را بخواهيد درست است ولى دو عيب دارد يكى عسرت پول كه اخطار شد يكى مداخله مادر ادارات دولتى وقتى است كه ما قانون مجازات داشته بشايم و البته آنوقت نظارت جزئى نخواهيم داشت اما امروزه بواسطه اين دو جهت نظارت در جزئيات داشته باشيم خارج از قوانين هم باشد ضرر ندارد.
حاجى محمد اسمعيل آقا- كار را جاى خوبى رسانيدند اول بايد مجازات مخالفت كننده را معين كنيد حق نظارت در جزئيات را نداريد اين اوقات را صرف اساس كار كنيد در هر كار جزئى محتاج باين دقت باشيد آنوقت تسلسل لازم ميآيد و بايد در هر اداره جزئى هم يكنفر آدم بگذاريد.
حاجى سيد نصرالله- پس چه بايد كرد.
مخبرالملك- غرض از داشتن وزير مسئول چه چيز است؟
حاجى سيد نصرالله- غرض اينكه او را بكار وادار نماييد كشف خيانتى شد بمجازات برسد.
آقا ميرزا فضلعلى آقا- وزير لشكر مسئول است همان روز كه پول ميدهد اگر فرداى آنروز معين كرديد فلان سرباز نبوده پول را ميدهند.
حاج محمد اسمعيل آقا- اصل اساس را درست نماييد امروز وقت اين جزئيات نيست در واقع شما هم نميتوانيد كاملا بدانيد كه خيانت نشده شنيده ام بعضى از صاحب منصبها سرباز را مرخص كرد ه اند حقوق آنها را خودشان ميبرند پس اين نظارت ما بيجا است اصل اساس را بايد درست كرد.
آقا مشهدى باقر- پريروز كه محتشم السلطنه لايحه آوردند حضرات جواب دادند بايد وزيرى بيايد كه مسئول است آيا ببينيم وزير لشكر داريم يا نه آن وزير مسئول را بخواهيد صورت را بدهيد. از كجا معلوم ميشود اطمينان حاصل كرد. آيا آن شخص ميگويد من وزير مسئول هستم بچه اطمينان بايد مفتش باشد.
مشهدى باقر- مفتش داشته باشيد ولى بايد مسئوليت هم باشد.
دكتر ولى الله خان- اين حرف شما يك مقدارى صحيح است و آن وقتى است كه بتمام ادارات دستورالعمل داده باشيم هنوز دستورالعمل نوشته نشده آن مسئوليت را چه چيز ميدانيد؟
اسدالله ميرزا- پس مسئوليت را برداشتيد.
دكتر ولى الله خان- مقصود از معرفى وزرا فقط تعيين آنها بود شما چطور ميتوانيد بگوييد وزير مسئول است بدون اينكه تكليفى بدست او داده باشيد.
مشهدى باقر- مقصود اين است بايد بهمدستى دولت كار كرد از اول بخواهيم مغايرت بكنيم نميشود.
آقا سيد حسن تقى زاده- اين چند روزه جمع بشويم و هر چه بگوييم دو كلمه خواهد شد يا يك قانون بنويسيد يا نظارت بايد باشد.
آقا سيد عبدالله- زياده از اين خوب نيست آنچه كه آقاى تقى زاده گفتند صحيح است آنچه كه زحمت كشيديد براى اين است كه حقوق بصاحبانش برسد ولى باينطور كه ميخواهيد ممكن نيست اولا بى اساس كارتان پيش نميرود ثانيا اسباب خيال آنها ميشود و ميگويند ميخواهند باين بهانه بانك را تعطيل نمايند.
دكتر ولى الله خان- امروزه عدل صرف نميشود در اين ضيق وقت تفتيش لازم است.
آقا سيد عبدالله- آن قانون دارد در كميسيون بنويسيد اين دفعه بيش از اين سخت گيرى نكنيد كه بگويند باين بهانه ميخواهند پول ندهند صاحبان حقوق خيلى بى پول و معطل هستند عجالتا بقدر امكان تفتيش كنيد مالايدرك كله لايترك كله اين دفعه اين پول را بجهت رفع تهمت بدهيد.
ثقه الملك- از لشكر نويس هر فوج صورت يا بمهر بخواهند كه از حقوق هر فوج چه قدر باقى است و سند مجلس باشد آنوقت هر فوج آمد تشكى كرد آن لكشر نويس مسئول باشد و بمجازات برسد.
حاجى شيخ على- اطمينان لازم است آن فوج يك وقت آمد تشكى كرد بايد خائن بمجازات برسد.
حاجى سيد اسمعيل- بايد جعل مجازات بشود امروز آن قانون نيست.
رئيس- مطلب دو تا است يكى اينكه آيا بقشون بايد پول داد يا نه (جمعى گفتند بايد داد) پس دادن پول بقشون مسلم شد يكى ديگر بچه شكل بايد اطمينان حاصل كرد گمانم اين است همانطور كه آقا فرمودند نوعى از اطمينان بايد خودمان تحصيل كنيم و نوعى اطمينان هم از آنها بايد حاصل كرد و اين را نبايد منكرى باشد.
آقا سيد عبدالله- همه چيز را نبايد گفت فعلا فى الجمله اطمينان كافى است.
وكيل الرعايا- از ابتدا تا حال جميع مقصودمان اين است كه پول بلشكرى زودتر برسد ولى طورى باشد كه عوض دويست نفر حقوق هزار نفر را نگيرند آنوقت براى اين هشتصد نفر راهى درست نمايند و يكى ديگر اينكه پنجاه هزار تومان قزاقخانه را سهل تر ميشود رسيدگى كرد بايد بدانيم كه بچه ترتيب بقزاقها داده ميشود و چقدر قزاق داريم.
رئيس- اداره قزاقخانه وجهى دارد معين بايد داده شود و نميشود تأخير انداخت و آنها هيچ صبر نميكند در سر موعد قسطشان بسختى مطالبه مينمايند.
آقا سيد حسن تقى زاده- ترتيب تحصيل اطمينان مذاكره نشد.
رئيس- در باب تحصيل اطمينان هر كس يك طور خيال ميكند دراين مجلس نميشود بايد فكرى كرد.
آقا سيد عبدالله- بايد كميسيون تحقيق تشكيل بدهيد وزارت لشكر را هم بخواهيد و تحصيل اطمينانرا از او بخواهيد.
عون الدوله- رأى همه بر اين شد پول داده شود و ترتيب داديم اين شد كه اطمينان حاصل شود امروز وزير لشكر را ميخواهيد صورت بدهد وقتى كه صورت را گرفتيد با ايشان قرار بگذاريد هر زمان معين شد كه بى موقع داده اند بايد مجازات كرده آن به مجازات برسد يا خودشان از عهده برايند و فعلا بخواهيد اطمينان كلى حاصل نماييد ممكن نيست.
حاجى محمد اسمعيل آقا- اول معزولى ثانيا رد كردن آن پول بالمضاعف.
اسدالله ميرزا- بعقيده من وزير لشكر آمد مسئوليت را قبول كرد ديگر تمام است و محل حرف نيست.
حاجى محمداسمعيل- در خود وزير لشكر حرف است كه آيا وزير لشكر مسئول است يا وزير جنگ.
اسدالله ميرزا- بودجه قشون با او است مسئول اوست.
حاجى محمد اسمعيل- اين حرف مناقض با حرف سابق خودتان است وزير جنگ مسئول است وزير لشكر نداريم.
اسدالله ميرزا- بچه قانون ميگوييد وزير لشكر نداريم همه جا در انگليس وزير لشكر مسئول است.
آقا ميرزا ابوالحسن خان- ميخواهيد وزير لشكر را مسئول بدانيد خود دانيد اما وزير لشكر لازم نيست نظامى باشد شخصى است كه بودجه لشكر با اوست و شخص سپهسالار فقط فرمانده كل است و ترتيب قشون را ميدهد.++++ نكنند واگركسى بگويد تغيير اخذ ماليات از قديم بطور عشر مشكل است جواب ميگوييم راههايى براى آن هست كه آسان است و اگر بخواهد در لايحه ديگر عرض ميشود و اما در باب استقراض از بانك ملى البته هر چه زودت قرض را بايد داد بعد از دقت در شرايط از طرفين و تصويب مجلس محترم و لازم دانستن قرض و اطلاع از صحت مصارف ولكن بايد توضيح شود از وقتى كه دولت عليه اين چهار كرور را شروع كرده قرض ميخواهد تا آخر سال مدتى است چه عايد دولت شده از بقاياى ماليات و گمركات و ساير منافع دخل و از مساعدات كه از بابت آينده اخذ شده و بعد البته بايد صرف آن وجه قرض در مصارف آن بنظارت امنيه از جانبت مجلس باشد كه باز مثل سابق رؤساء خود نخورده و لشكر را بتعدى و تكدى و دزدى واندارند آه اطلاع يافته ام يكصد سوار از خمسه بعنوان كشيكخانه پنج ماهست اقامه دارند ودر ظرف پنجماه بهر يكنفر با اسبش سيزده تومان داده اند سرتيپ از جيب خود انعام كرده سرهنگ مقروض گرديده لحاف و لباس و چاقوى جيب فروخته ودرميان پهن اسب مى خوابند و چنان مضطر شده اند كه اسبى كه از لاغرى ميمرد براى قسمت گوشت آن كه بخورند توى سر يكديگر ميزنند آه پس اين دخل دولت چه شده خدا اصلاح فرمايد (بنده ضعيف ابراهيم زنجانى).
</section>
<section type="session" number="48">
جلسه: 48
مذاكرات دارالشوراى ملى روز شنبه 17 شهر محرم الحرام 1325
آقا سيد محمد تقى- خلاصه مذاكرات روز پنجشنبه پانزدهم را قرائت كرد و گفت چند روز قبل نظامنامه مجلس سنا در مجلس قرائت شد و مسوده آن را بآقايان دادند كه ملاحظه نموده ايرادى دارند بكنند حالا بايد قرائت شود.
آقا ميرزا فضلعلى- مجلس سنا بعد از آنكه خود مجلس شوراى ملى منعقد شد و او را قبول كرد بايد باشد در بودن آن حرفى ندارم ديگران حرفى دارند خود دانند ولى ما هنوز از مجلس ملى خودمان نتيجه نگرفته ايم اين آقاى حجت الاسلام آقاى آقا ميرزا سيد محمد صريحاً فرمودند هنوز احدى از وزرا و حكام دست از كارهاى سابق خودشان برنداشته اند اگر يكوقتى ما هم عرض كرده ايم كه فلان كار را اينطور كرده اند مجلس نظارت داشته باشد از خود مجلس چند نفرى برخاسته چنانچه روزنامه مجلس شاهد است معارضه كرده اند كه حق مجلس اين مطالب نيست اين صحيح است وقتيكه ادارات درست شود و وزراء مسئوليت خود را قبول نمايند و مجلس وقتى بامورات جزئيه اعتراض نميكند كه قوانين تمام شده باشد اما تا وقتيكه قوانين تمام نشده همان مذاكره فقط باشد فايده ندارد ملت چنين مجلس را نميخواهد تمام شدن قوانين يكسال طول خواهد كشيد لايحه نوشته اند او را داده اند يكفقره معزالسلطان كه محاسب كل گمرك است آقاى وزير ماليه مسئوليت قبول كرده اند ايا چنين محاسب را جزو وزارت خارجه چرا برده اند وعلاوه وزارت خارجه ترتيبى داشته هر كس داخل كار بوده او را مأموريت ميداده اند حالا يك دفعه كسى را بسفارت ميفرستند ملت را هم ميرسد اعتراض نمايد بجهت اينكه براى حفظ حدود ملت ميرود و ماداميكه حساب گمرك معلوم نشده چطور ميرود فقره ديگر با كمال افتخار از اعضاء مجلس توضيح اين مطلب را ميخواهيم با اصول قوانين مشروطه دنيا در هيچ مملكت نبايد سانسور و ناظرى براى انطباعات معين نمايند دولت ايران با آنهمه دستخطها هنوز مشروطه نيست چرا داراى وزارت انطباعات است و براى اثبات اين مدعا سند در دست است.
شيخ ابراهيم- همه ميدانند وقتى كه معزالسلطان معاون شده چيزى نداشت حال ما حاضريم صد هزار تومان بدهيم غير از آن چيزهايى كه تلف كرده باقى را در هر جا هست مال ملت است بدهد.
احسن الدوله- همچو بنظرم ميايد كه اين مأموريت معزالسلطان بغير از حمايت مسيونوز اثر ديگر ندارد و لاورس هم از آن طرف رفت كليد تمام حسابها او بود گفتيم باشد بجهت اينكه او اگر حميت داشته باشد بدون كميسيون هم رسيدگى بحساب ممكن است حالا كه اينها رفتند مسيونوز خواهد گفت من وزير بودم طرف حساب آنها بودند.
رئيس- معلوم نيست معزالسلطان رفته باشد.
آقا ميرزا فضلعلى- بعد از رسيدن بپاريس محقق ميشود يا نه.
حاجى محمداسمعيل- در آن لايحه كه ما استدعا كرديم عجالة لاورس بماند در تبريز و اينجا هم ضبط شود و جواب آن هم بهمانطور كه استدعا كرده بوديم لاورس بماند قبول شده بود واز اين استدعا مجلس يك منظورى داشت و آن اين بود كه اگر اختلاف حساب پيدا شود ميتوان كارى كرد حال اگر لاورس نوكر دولت بود چرا بى اذن رفت.
آقاميرزا محمود خوانسارى- بعقيده بنده اگر ملت استدعا نميكرد شش ماه ديگر هم نميرفت.
احسن الدوله- مواجبش را از گمرك تبريز گرفته وكرايه منزل و غيره را هم حواله گرفته است.
حاجى محمد اسمعيل- صحيح است مقصود اينست بدانيم كسى گفته است برود اگر دولت اجازه داده با آن دستخط سابق مخالف است اگر اجازه نداده چرا بدون اذن رفته است؟
حاجى سيد ابراهيم- بايد از دولت خواست.
حاجى محمد اسمعيل- دولت اگر اعتناء باين كار داشت بچهار روز قبل دستخط دادند چرا رفت البته بى اجازه دولت نرفته چگونه نوكر ميتواند بى اجازه برود.
آقا سيد محمد تقى- وزير ماليه تشريف دارند از ايشان توضيحات و كشف اين مطالب را بخواهيد.
رئيس- در مسئله مأموريت معزالسلطان بايد تحقيق كرد و در باب لاورس هم جناب وزير ماليه بهتر ميدانند.
وزير ماليه- در باب لاورس آن روز هم گفتگو شد گفتم خبر ندارم ولى معلوم شد رفتهاست بى اجازه دولت.
احسن الدوله- از تلگراف خانه بخواهيد باطلاع كى رفته.
رئيس- توقيف او را خواستند براى اينكه او از محاسبات مطلع است توضيحات بدهد و باينجهت خواهش توقيف او شد.
آقا سيد عبدالله- براى اينكه از (نوز) حساب بخواهند او نگويد با او بود.
حاجى محمد اسمعيل- هزار ملاحظه ديگر بود و مصالحى ملاحظه كرده بودندو از دولت استدعا كردند و همين طور هم جواب آمد كه قبول شد حال ميخواهيم بدانيم كه باجازه دولت رفته آن دستخط چيست اگر بى اجازه رفته كاروانسرا نبوده بيايند و بروند.
دكتر ولى الله خان- اينهاييكه ذكر شد صحيح است يك مطلب مهم است و آن اينست كه هر كس از هر علمى اطلاع دارد آن را بايد بآن كار وادارند و هر كس از يك شعبه با اطلاع است و حال معزالسلطان را بپاريس جهت سفارت ميفرستند بايد اطلاعات كامل داشته باشد زيرا كه بجهت حفظ حقوق و حدود هم وطنان ميرود و كسيكه ابداً داخل در اينكار نبوده چه طور ميشود اطمينان حاصل كرد و چگونه ميتواند حفظ حقوق و حدود نمايد.
حاجى محمد اسماعيل- مثلى است معروف بازى چشم بندى امروز كه بايد دولتين با هم اتفاق نموده كارى از پيش بردارند همان بازى چشم بندى شده بما ميگويند چشم وگوش خود را ببنديد هيچ نگوييد اگر حرف زده شد و ميگويند بى كفايت هستند و نميتوانند كارى نمايند اگر حرف نزنيم حكايت دخل است و رشوه مردم را هم معطف كرده اند ملت هم منتظر است كه چند نفر نشسته براى آنها كار خواهند كرد و باينطور ابدا كارى پيش نخواهد رفت.
آقا سيد حسن تقى زاده- من ميگويم براى اين ترتيبات كه تشكيل وزارتخانها داده شده يا ميشود بايد ببينيم هر كارى راجع بكدام وزير مسئول است يكى از مواد قانون اساسى اين است فرمان با دستخطى صادر ميشود بهر وزيرى كه راجع است بايد امضا كند و مسئول او است واين رشته زيادتر از هشت وزير ندارد دستخط صادر شد لاورس در تبريز بماند بايد تفتيش بكنيم اين دستخط راجع بكدام وزير است بعداز آنكه معلوم كرديم بايد تحقيق نماييم همان شب كه دستخط صادر شد شب 27 ذى الحجه لاورس در تبريز بوده يا نه مسئله معزالسلطان هم راجع ميشود باجزاء ادارات حال ببينيم حق مداخله داريم يا نه بنابر قاعده كلى و از روى انصاف حق داريم نظارت نماييم كه اشخاص بى كفايت را رشوه گرفته بكار مامور نمايند و اينكه عرض ميكنم راجع بجناب وزير ماليه است پيش كش سابق حساب كنيم يا پيش قسط جديدالاختراع سيزده هزار تومان معزالسلطان هزار تومان حاكم كاشان چهل هزار تومان ركن الدوله مداخل سال آينده تلگرافخانه ده هزار تومان حاكم سواد كوه آيا اينها گرفته شده ببانك داده اند و مصرفش بتصديق مجلس خواهد شد يا نه؟
آقا ميرزا محمود خوانسارى- يكفقره ديگر مال قوام الملك شيرازى.
آقا سيد حسن تقى زاده- صحيح است شصت هزار تومان گرفته اند و ميگويند هفده هزار تومان هم حكومت جديد مازندران داد ه است گويا براى بودجه سال آينده چيزى باقى نمانده باشند.
وزير ماليه- آن مبلغها را بگوييد.
آقاسيد حسن تقى زاده- سيزده هزار تومان معزالسلطان.
وزير ماليه- اين رشوه است.
آقا سيد حسن تقى زاده- چهف هزار تومان ركن الدوله.
وزير ماليه- اين را نميدانيم ولى قرار داده ايم تفاوت عمل تمام جمع شود التزام هم گرفته شده اگر يك تومان علاوه گرفتند بمجازات برسند براى حاكم و پيشكار هم مواجب معين كرده ام.
آقا سيد حسن تقى زاده- ميفرماييد نگرفته اند.
وزير ماليه- احتمال ميرود از بابت پيش قسط تفاوت عمل است. آقا سيد حسن تقى زاده- باطلاع شما است در كجاست در بانك ملى است؟
وزير ماليه- چون بانك هنوز تشكيل نشده داده نشده واينها هم هنوز بثبت من نيامده و من از پيش قسط صورت خواسته ام.
حاجى محمد اسمعيل- يك اندازه اطلاع حاصل شده اينها را كه داده اند مقدارى براى اصلاح كار خود داده اند و يك اندازه از بابت پيش قسط.
وزير ماليه- آنچه از بابت تفاوت عمل باشد مطمئن باشيد از بابت تعارف نميدانم.
آقا سيد حسن تقى زاده- پس لابديم براى ايجاد قانونى جناب رئيس هم فرمودند بگذاريم و آن مجازات رشوه گيرى است و اين مجلس مجلس قانون گذار است و چهارده ماه است ما تمام را بمنوانات ميگذرانيم و دواير دولت تمام مختل است.
حاجى سيد آقا- اين هفده هزار تومان وزير لشكر دروغ است؟ كه پول از مستوفى طلب داشت باقى را هم اسباب گرو گذاشته آزرد داده.
وزير ماليه- قراردادى مابين بانك ملى و دولت نوشته شده مذاكره شود.
آقا سيد حسن تقى زاده- اين مسئله كه عنوان شد تضييع اوقات كرده بآخر برسد آنوقت.
رئيس- اگر اينها صحيح باشد بايد تعاقب كنيد ولى گفتيد هر كس هر چه شنديه بگويد پس بايد تحقيق كرد.
آقا سيد حسين تقى زاده- تا قانون گذاشته نشود تحقيق و اثبات فايده ندارد قانون يك كلمه است رأى بگيريد مجازات رشوه چه چيز است بعد من اثبات بكنم.
رئيس- اين خوب است يك كميسيونى تشكيل بدهيم يك فصل يا دو فصل نوشته شده مذاكره شود بعد بصحه دولت برسد.
صديق حضرت- اين قانون در خارجه يك فصل است آن كسيكه پول گرفته بايد پول را پس بدهد و حبس بشود و آن كسيكه پول داده سه ماه يا يكسال بايد حبس باشد.
دكتر ولى الله خان- اينهاييكه گفته شد صحيح است پيش قسط در نبودن تكليف و نظامنامه حكام را مجبور ميكند ببعضى كارها از آنطرف هم تعارف ميخواهند آنها لابد هستند بعضى كارها بكنند همانطور كه آقاى تقى زاده گفتند قانونى گذارده شود.
آقا سيد مهدى- خواهش داريم از اينموضوع خارج نشوند حجج الاسلام حاضر هستند قانون مجازات ايجاد شود.
احسن الدوله- اين رشوه غير از اينكه باعث خرابى مملكت و ملت است صد تومان ميدهند كه هزار تومان بگيرند.
آقا ميرزا فضلعلى- آقايان حجج الاسلام تصويب ميكنند راشى و مرتشى رسوماتى كه از دولت دارند قلم كشيده شود و ملت هم كارى رجوع نكنند.
آقا ميرزا ابوالحسن خان- اساس خرابيها تمام رشوه است البته در خصوص حجج الاسلام وجناب وزير ماليه امروز لازم است اقدامى شود و اين اول قانون باشد كه بمباركى در مجلس ايجاد شود.
آقا سيد عبدالله- همانطوريكه رئيس فرمودند هيج كارى را صحيح نيست بدون تأمل اقدام نمودن باشد بجهت فردا يا پس فردا مجلسى تشكيل بدهند از اهل حل و عقد گفتگو نموده قرارش را بدهند تا بعدها اسباب پشيمانى نشود.
آقا سيد حسن تقى زاده- هيچكارى مقدستر از اين نيست اينمطلب اهم بايد در همين مجلس حضور حجج الاسلام تمام شود.
دكتر ولى الله خان- اين مسئله محتاج بگفتگو است زيرا كه رشوه تفاوت ميكند.
آقا ميرزا فضلعلى- در باب معزالسلطان جناب وزير ماليه چه گفتيد وجود اين شخص براى محاسبه گمرك لازم است البته حضرتعالى خواهيد فرمود كه برود يا نرود.
وزير ماليه- بنده از رفتن ايشان مسبوق نبودم.
صديق حضرت- اگر بنا شد معزالسلطان برود مجلس بايد راضى نشود آيا ما ميخواهيم بعد از اين اساسمان ترقى بكند يا نه سفارت بايد از اجزاء خودوزارت خارجه باشد نه خارج از اجزا آنها.
آقا سيد حسن تقى زاده- مطلب از دست نرود قانون مجازات رشوه بايد معين شود.
آقا ميرزا ابوالحسن خان- در مملكت اسلامى بايد قانونى كه ميگذارند بايد مطابق شرع باشد هر چه شرع براى راشى و مرتشى معين كرده بدون هيچ ملاحظه بايد مجرى گردد بعد از آنكه ثابت گرديد بموجب همان قانون مجازات داده شود.
آقا سيد عبدالله- بعضى چيزها است صحيح نيست از حكام شرع گفتن در شرع حكم راشى و مرتشى فقط پس دادن پول است اگر بهمان راضى ميشوند بگذاريد ولى يك سياست ديگر لازم دارد كه تجديد و گوشمالى شود و آن سياست ملكى لازم دارد.
حاجى سيد نصرالله- اين حكمش همان استرداد وجه است ولى گرفتن پول كشف از خيانت ميكند و اين مطلب وضعيت عرفيت دارد كه بواسطه امانت باو شغل داده شده حالا كه سلب آن اطمينان شده باشد مسلوب الاعتبار شود واين هم مخالف با شرع نيست.
آقا ميرزا فضلعلى- وقتيكه ملت و ودولت يكى شد فلان مستوفى اجير ملت است بايد امين باشد وقتيكه اجير شرعى باشد ميتوانيم هزار تومان هم شرط قرار بدهيم در صورت بروز خيانت معزول شود و جريمه اش هم بميزان شرع ممكن است.
آقا سيد عبدالله- عجالة وكيل دولت وقتى كه خيانت كرد مسلوب الاعتبار است.
رئيس- حرفى دارم وقتيكه خيانت كرد بايد از شغل خود معزول شود و حقوق او داده نشود مسلوب الاعتبار تنها كافى نيست.
آقا سيد محمد تقى- بنويسند كه از شغل معزول وحق گرفتن مواجب هم ندارد.
آقا ميرزا طاهر- احكام قانونى نبايد استثنا داشته باشد و قانون كه ميخواهيد بنويسيد منحصر بديوانيان نيست كه سلب اعتبار جزا باشد شايد از رعيت هم باشد يا غير ديوانى باشد آنوقت مجازات ديگر لازم دارد.
آقا ميرزا فضلعلى- در خصوص وزير انطباعات قرار چه شد چرا مزاحم ميشود (تمام وكلا گفتند ما وزير انطباعات نداريم)
رئيس- در اين مسئله رأى چه شد؟
زرگر باشى- كميسيون لازم دارد.
آقا سيد حسن تقى زاده- ما بمقتضاى زمان ميتوانيم بعضى چيزها را تغيير تبديل بدهيم آنوقتيكه بدو اسلام بود و آدمهاى درست بودند در زمان حضرت امير عليه السلام يكى از ولات خيانت ميكرد رشوه ميگرفت جزاى او چه بود در چند سال قبل شخصى قانون ايجاد كرده بود كه رشوه گير را بقتل برسانند پس حالا هر چه از روى ميزان شرع سخت تر بشود بهتر است خصوص در باره عمال ديوان.
حاجى سيد نصرالله- عزل از كار شد هيچ وقت منصوب نشود ديگر حقوقهم داده نشودو در روزنامها هم تشهير گردد.
دكتر ولى الله خان- پس از همه اينها وقتى كه معزول شد و مواجبش را قطع كردند تازه مثل آنروز اول است كه منصب و حقوق نداشت جريمه ميخواهد اگر بنا شد حقوق از روى مزد و كار باشد بعد از ندادن مثل روز اول است كه داخل خدمت نبوده حبس لازم است اين كار با آقايان است كه بشامه فقهيه حكم نمايند.
آقا سيد مهدى- ايراد ميرزا طاهر صحيح است مثلا به داخل ديوانيان هستم نه مسئله ديگر چه بايد كرد.
حاجى محمد اسمعيل- اينها حكم شرعى و بنظر حاكم است واين حكم از براى اداره دولتى است و اتلاف حقوق مردم است.
ميرزا محمود خوانسارى- بعضى اشخاص هستند رشوه ميدهند و حقوق ديوانى ندارند و قيد بشئونات مثلا فراش باشى خراسان ده هزار تومان ميدهد فراش باشى گرى ميكرد كه كلاه مردم را بردارد اينرا چه بايد كرد.
آقا ميرزا فضلعلى- ما نميخواهيم حكم راشى و مرتشى را عموما معلوم نماييم اين حكم فقط براى اينستكه رشوه حكام و ادارات دولتى قطع شود.
رئيس- اگر امروز در باب تمام رشوه گيرها و طبقات مردم قرارى بايد گذاشت در اين مجلس نميشود اگر فقط براى عمال ديوان است عيب ندارد.
مستشارالدوله- حفظ حقوق بشر بر همه افراد لازم است آنهاييكه مستخدمين دولت هستند بايد بيشتر حفظ حقوقات بكنند پس مجازات آنها هم بايد بيشتر باشد يك تنبيه عمومى بايد باشد در حق همه كه تنبيه و تعذير شوند و مستخدمين دولت علاوه بر تنبيه و تعذير و قطع مواجب هر چه گرفته اند دو مقابل پس گرفته شود.
رئيس- ديديد جريمه را تصويب نكردند؟
آقا ميرزا فضلعلى- بعد از آنكه حجج اسلاميه حرفى نزدند معين كردند ديگر حق گفتگو نداريم.
حسنعلى خان- بديهى است همانطور كه آقا فرمودند صحيح است والبته اين مجلس مقنن قوانين است ولى در هيچ جاى دنيا ديده نشده قانون بزرگى در يك مجلس حضور تمام وكلاء و بدون اينكه قبل از وقت بدانند در چه خصوص بايد مذاكره نمايند باين دو ساعت بشود ايجاد كرد بعدها اسباب پشيمانى شود ثانيا هر قانونى گذارده ميشود مجرى كننده ميخواهد ما امروز قوه اجراء نداريم تمام وزراء عدليه هستند يعنى كسى كارى دارد گاهى در دربار است گاهى از جانب صدارت رقعه ميرسد كافى بمرافعه رجوع ميشود گاهى بعدليه رجوع ميشود رقعه ديدم كه مشيرالسلطنه نوشته هيچ اطلاع ندارد وزير دربار بالصراحه حكومت ميكند آخر علاء الدوله چه حق دارد دخالت بامور عدليه ميكند يا اقبال الدوله يا وزير مخصوص شما محكمه نداريد عدليه نداريد.
آقا ميرزا محمود خوانسارى- بنده مسبوق هستم كه علاء الدوله دو نفر سيد فرستاده بود خانه را جبراً تخليه نمايد.
آقا سيد حسن تقى زاده- بعضى ميگويند بايد وزارت عدليه صحيح باشد تا قانون گذارده شود من ميگويم اول قانون گذارده شود بعد وزارت عدليه ولى يك قانون كه رشوه نگيرند وضع شود رفع اينها را ميكند.
آقا ميرزا ابوالحسن خان- قانون رشوه گذارده شود تمام اين كارها برداشته ميشود تمام اين مداخله در كار يكديگر جهت رشوه است.
رئيس- جاى شبهه نيست بايد اين قانون وضع شود حرف در اين است امروز گذارده شده مجرى شود يا روز ديگر.
آقا سيد محمدتقى- جنا ب وزير ماليه مدتى است تشريف آورده و مطلبى دارند بايد مذاكره شود.
مستشارالدوله- يك مطلبى است جزئى راجع بهمين مسئله بايد پيشنهاد جناب وزير ماليه شود و آن رفتن مسيولاورس است ما ملاحظه ميكرديم كه اينها با هم مدعتى بودند ميتوان تحقيقات لازمه از بابت محاسبات گمرك بدست آورد رئيس سابق اداره گمرك تدبير را تمام كرد و كار را بجايى رساند كه حالا ميخواهد پريم را هم روانه كند چند روز قبل عريضه نوشته است بخاكپاى اعليحضرت كه يكسال از مدت كنترات پريم مانده و سى و پنج هزار فرانك مواجب او است بواسطه اينكه خوب خدمت كرده مرخص فرمايند برود و مواجبش را در مقابل بدهند در جواب دستخط صادر شده سى و پنج هزار فرانك داده شود حال اگر او نوكر است چرا اين يكسال كه باقى است ميرود شايد خدمت ديگرى رجوع شود وماندنش فايده داشته باشد.
وزير ماليه- رفتن او بواسطه استدعاى سابق بود.
مستشارالدوله- اين استدعا نشده كه سى و پنج هزار فرانك اضافه بدهيد.
رئيس- يك نكته بنظرم آمد گويا در كنترات نامه نوشته شده كه زمان رفتن يكسال مواجب مجانى داده شود حال آنوقت هم برود اين ضرر هست.
مستشارالدوله- آن مطلب ديگرى است بعد از تمام شدن مدت كنترات البته ملاحظه انعامى خواهد شد و مواجب انعام داده ميشود اما حالا چرا برود شايد وجودش لازم و فايده داشته باشد.
رئيس- اين ملاحظه با وزير ماليه است.
وزير ماليه- ضرر ندارد ببينيم لازم شد نگاه ميداريم.
 (يادداشت قرارداد بانكملى از بابت استقراض چهار كرور قرائت شد يكى از آن شرايط كه قريب باين مضمون بود.
 (يك كرور ببانك اختيار داده شود كه از صاحبان حقوق قبض تمبر شده و فهرست صندوق از قرار تومان شمارى گرفته بخرج دولت بگذارد.) مطرح مذاكره شد.
وزير ماليه- علت تومان شمارى اين است بفهميم تومانى چقدر ميرسد.
آقا سيد عبدالله- صاحبان حقوق مجبور هستند كه قبوض و فهرست خود را ببانك بدهند.
حاجى سيد نصرالله- اينها بمقدار يك كرور ميدهند.
حاجى محمد اسمعيل- يك چيزى دستى ميدهند قبول ميكنيم دويست تومان نقد دويست تومان قبض و فهرست.
آقا سيد محمد تقى- يك كسى ميخواهد شركت نكند حقوق او بايد بماند.
حاجى محمد اسمعيل- نكنند بانك مجبور نيست و مقروض نيست.
ثقه الملك- چه ضرر دارد دولت خودش اين حواله را بدهد.
حاجى محمد اسمعيل- سرمايه ببانك بدهند چه ضرر دارد اين شرط را ما ميكنيم محض خدمت بمتل است اشخاصيكه فهرست و قبض دارند از بابت سرمايه بدهند كه هم دولت از قرض خلاص شود و هم آنها بحقوق خود برسند.
آقا سيد حسن تقى زاده- بنده اين قرارداد بانك را درست ملتفت نميشوم بعضى مطالب خارج هم ضميمه شده ديروز خوب بو صحبت شود آن روز ارائه نهصد هزار تومان مخارج كردند و امروز در حقيقت تمام مصارف را ارائه كردند كه پنج كرور ميشود خوب است همان نهصد هزار تومان كه آن روز بعد از مباحثه زياد تصويب شد بدهند دو كرور و يكصد هزار تومان باقى در تحت نظارت مجلس باشد كه جزء جزء مصارف آنرا بنمايانند آنوقت داده شود بانك مجبور است با آن امتيازنامه كه گرفته و خمس سرمايه اش را بدولت قرض بدهد اما در مصارف آن نبايد مداخله كرد.
حاجى معين التجار- مشتبه نشود خمس سرمايه در صورتيكه پنج كرور سهم بفروشد يك كرور ميتواند بدهد اندازه سرمايه آن است كه هر چه اسهام فروخته شود نه سى كرور.
آقا سيد حسن تقى زاده- با اين كارى نداريم ولى بانك نميتواند محل مصرف قرض را معين كند اين حق مجلس است.
آقا سيد عبدالله- كسى سلب حق مجلس را نكرده در حقيقت بتصويب مجلس استقراض ميكند.
آقا سيد حسن تقى زاده- آن روز مجلس شرط شد نهصد هزار تومان در محل مخصوص خرج شود باقى باشد تا محل معين شود بتصويب مجلس بخرج برسد.
آقا ميرزا ابوالحسن خان- قرار شد وزير ماليه لائحه نوشته بدهند در مجلس آن روز تصويب چهار كرور قرض شد اما بنا شددو كرور و يكصد هزار تومان آن باشد بعد از تصويب مجلس دولت بمصرف برساند و جناب وزير ماليه هم تصويب كردند.
آقا سيد عبدالله- سخنى در آن نيست.
وزير ماليه- ثبت الارض ثم انقش.
رئيس- باز توضيحاً ميويم مجلس چهار كرور را تصويب كردولى شرط عجاله نهصد هزار تومان بموجب صورتيكه داده اند بمصرف باقى بماند تا بتصويب مجلس مصرف شود يا حقوق يا طلب بيوتات با قرضهاييكه كرده اند صرف آن باقيست.
آقا سيد عبدالله- مگر كسى حرفى دارد.
آقا سيد حسن تقى زاده- آنروزيكه صورت مصارف برسم على الحساب داده ميشد ما گفتيم باشد تا ببينيم وزير ماليه گفتند بحساب رسيدگى نشده اين على الحساب معوق است بر فرض هر چه حساب نداشته باشند باين اندازه دارند حالا بايد تمام آنها نوشته شده و مجلس بيايد پس از مذاكره و تصويب داده شود وانگهى آن روز جناب رئيس اصرار در اخذ رأى چهار كرور داشتند من ايراد كردم گفتم در شرايطش معلوم نيست و ما قرض را تصويب كرديم نه شرايط را.
وزير ماليه- صحيح ميگويند آيا شرايط صحيح است يا نه.
آقا سيد عبدالله- شرايط صحيح است يا نه حالا كه حواله نميدهند.
آقا سيد حسن تقى زاده- چرا حواله ميدهند.
رئيس- مخالف باتصويب پريروز است.
وزيرماليه- اين طور نيست آن دو كرور ثانى را نوشته ايم يك كرور بحواله دولت باشد شما ميگوييد بايد مطلع باشيم در همان رشته تومان شمارى معلوم ميشود زيرا كه تومان شمارى منوط باينستكه ما حسابهاى خود را نوشته مداقه نماييم آنوقتمطلع خواهيد شد حالا اين شرايط صحيح است.
آقا سيد حسن تقى زاده- يكى از شرايط حواله است.
وزير ماليه- بعد از آنكه تومان شمار را معين كرديم بدهند.
زرگر باشى- پس باشد براى همان روز.
وزير ماليه- بانك ملى امتيازاتى گرفته اگر اين قرض نباشد آن امتيازات براى چيست.
آقا سيد حسن تقى زاده- اين چه عيب دارد دولت خودش سهام بگيرد.
صديق حضرت- شما قيد كرده ايد يك كرور بارباب حقوق داده شود شايد مجلس تصويب كرد سيصد هزار تومان بارباب حقوق برسد.
وزير ماليه- شما محققاً بدانند كه يك كرور لااقل بايد داده شود.
بحرالعلوم- مجلسى عيلحده تشكيل نماييد مذاكره شود.
وزير ماليه- پيش مجلس كرده ايم و تصويب قرض را كرديم و محرز شد دولت ايران چهار كرور لازم دارد گفتيم از بانك ملى در مقابل امتيازات كه داده اند بايد اين چهار كرور را بگيريم و مابه الازاء داده ايم بر فرض خرج نداشته باشيم بقرض ميدهيم حالا اين شرايط صحيح است يانه مذاكره شود.
صديق حضرت- محل دو كرور را معين بكنيد آنوقت.
</section>
<section type="session" number="49">
جلسه: 49
مذاكرات دارالشوراى ملى روز سه شنبه 20 شهر محرم الحرام 1325
آقا سيد محمد تقى خلاصه مذاكرات روز سه شنبه 17 را قرائت كرد.
رئيس- آن فصل قانون كه قرار بود در باب رشوه نوشته شود جناب تقى زاده صورتى نوشتند در انجمن مذاكره شد بالاخره طورى قبول كردند حالا قرائت شود.
 (صورت قانون رشوه را قرائت كردند كه خلاصه مضمون او اين است و عمال ديوان در صورت گرفتن رشوه محكومند برد مبلغ مزبور و خلع شدن راشى و مرتشى ازشئونات و خدمات دولتى مادام العمر و قطع شدن مرسوم او).
حاجى سيد اسمعيل- اين يك جزئش محل شكال است شايد بعنوان تعارف چيزى گرفتند آنوقت داخل رشوه نيست.
حاجى سيد نصرالله- بهر عنوان كه باشد حرام است اين حكم بر او جارى است چيز گرفتن بعنوان تعارف رشوه است فرقى نميكند.
حاجى سيد عبدالحسين- ماداميكه عمال ديوان چيزى بگويند امكان عقلى دارد غير از رشوه باشد؟
آقا ميرزا ابوالحسن خان- بايد اين لايحه مجدداً خوانده شود هر كس رأى دارد بدهند غرض مجادله نيست.
سعدالدوله- دوباره قرائت شود.
دكتر ولى الله خان- لفظ او راجع بكى است لفظ او را بردارند تا شامل باشد هر دو را.
حاجى سيد اسمعيل- عنوان را بايد تغيير داد و معين كرد جايز و غير جايز را من در اين باب چيزى نوشته ام اگر مجلس صلاح بداند قرائت شود (صورتيكه حاجى سيد اسماعيل نوشته بودند قرائت شده قريب باين مضمون، راشى و مرتشى خلع از مناصب و قطع مرسومات و مواجب آنها و استرداد وجه از مرتشى براشى در صورت حرمت ودر موقع لزوم و ضرورت تعذير هر يك بنظر حاكم شرع جامع الشرايط).
حسن على خان- اين فصلى را كه آقاى تقى زاده نوشته اند خيلى خوب است و چيزى بنظرم رسيده اگر ضميمه شود خيلى بهتر خواهد شد در باب استرداد وجه رشوه از گيرنده دوبرابر بگيرند يك برابر بصاحبش رد نمايند و يك برابر ديگر بمصرف خيريه برسد (جمعى گفتند اين نميشود موافق قانون شرع نيست)
احسن الدوله- چون سابقاً در مسئله رشوه مذاكره شده بود واين لايحه هم اگر چه مطلب ديگرى است و همان است كه آن شب قرار شد نوشته شود ولى در حقيقت راجع بهمان رشوه است اجازه ميدهيد بخوانم لايحه را خواندند. (چند روز است كه در مجلس بغير از مطالب اظهاريه دولتى مذاكره بميان نيامده لله الحمد والسنه باوجود فلاكت و پريشانى كه عموم اهالى ايران گرفتار شده اند اين ملت با غيرت من باب تعصب و دولت خواهى كه دست اجنبى داخل كار نشود تكاليف دولتى را براى تأديه نهصد هزار تومان وجه نقد در حق ارباب حقوق لازمه و تعديل ماليات ولايتى براى سنه آتيه از مركز طهران بدون محاجه باكثريت آراء در مجلس شوراى ملى تصويب و قبول شد در اين صورت هيچ انصاف نيست كه وزراى دربار همايونى در نظم وامنيت ولايات و رفاه حال ملت سلطان پرست كه از جان و مال خود مضايقه ندارند بهيچوجه اقدامى نكرده و تكليف حكام و مأمورين جزء را معين نكرده ممالك محروسه را باين حالت اغتشاش و ناامنى باقى بگذارند و حال آنكه بموجب فرمان ودستخطهاى همايونى تمام مقوصد و منظور اعليحضرت اقدس شهريارى خلدالله ملكه آسودگى و امنيت عمومى اهالى ايران بوده وهست وابداً راضى بخرابى مملكت و زحمات فوق العاده وجود مبارك خود نيستند با وجود اين برأى العين ميبينيم كه آنا فآنا از بى نظمى ولايات و ناامنى طرق و از ظلم واستبداد حكام مكتوبا و تلگرافا شكايتها ميرسد و بهيچوجه در نظر اولياى دولت محل اعتنا نيست و تكليف رياست مجلس است كه مراتب را بجاهاى لازمه راپورت داده و تحصيل جواب نمايد كه اينقدر مسامحه از جانب كيست و جهت چيست و يقين دارم اعليحضرت اقدس شهريارى پادشاه جوان بخت ابدا باين درجه راضى بخرابى مملكت و ملت خود نخواهند بود كه در عاقبت مايه ندامت بشود.)
اينهايى را كه عرض ميكنم جهت دادخواهى است از همه انصاف ميخواهم شش ماه است مجلس برقرار شده در اين مدت يك نتيجه بنظر برسد ديده نشده آخر اينهائيكه اينجا هستند همه كاسبند و كار و فايده بايد بدست بياورند همانطوريكه رشوه ميگرفتند ميگيرند و ميدهند مجلس بايد نتيجه داشته باشد تا يكى يكى در اين خصوص رذى ندهند نميشود چه رضوه چه دزدى تفاوت ندارد شرعا حكم اين چه چيز است غير از تنبيه است ديگر موقع مباحثه نيست آقايان بايد امروز اين مطلب را تمام كنند قانون رشوه نوشته شود كه استرداد پول و مال مردم بشود دو مساوى هم نميخواهيم يك مساوى كه گرفته پس بدهد ما دست او را ميبوسيم.
رئيس- در كليات كسى حرفى ندارد و بايدموضوع را معين كرد.
حاجى محمد اسمعيل- اين رأى شما است دو مساوى گرفته نشود شايدبعضيها علاوه چيزى رأى بدهند لايحه نوشته شده خوانده شود رأى بگيرند.
آقا سيد مهدى- در صورتيكه راشى هم مقصر است بايد بمجازات برسد پس بايد پول آن را گرفت بمصرف شرعى برسد (جمعى گفتند اين نميشود همان خلع از خدمت و قطع حقوق مجازات است.)
سعدالدوله- اول بهر اسم ورسم نوشته ايد مقصود چيست يعنى اگر يك صاحب منصب نظامى پولى بگيرد و حقوق دولت وملت را بفروشد مجازات آن هم همين است. (جمعى گفتند اين خيانت است و جزاى خائن در حق اوجارى است.)
اگر يك كسى پولى بيگرد و يكى از رجال دولت را مسموم نمايد آيا جزاى آنهم همين است.
 (جمعى گفتند اين قتل است و مجازات قاتل در باره او مجرى است.)
اگر يك كسى از اعضا مجلس پول بگيرد بر صلاح و مصلحت عامه حرف نزند آن هم رشوه است‏
 (گفتند اينهم داخل عنوان خيانت است)
پس حدود رشوه را معين نماييد ثانيا ياين فصل در حق عمال ديوانى ناقص است و در خارجه فصل مشبعى نوشته اند شما هم بنويسيد و تمام حدود هر يك را معين كنيد.
رئيس- آقاى تقى زاده اين فصل را نوشته اند عجاله نظر بعمال ديوانى است.
سعدالدوله- جواب بدهم با اينكه هزار از اين قوانين نوشته شود دست از كارهاى خودشان نخواهند كشيد.
آقا سيد حسن تقى زاده- اگر بعضى نوشتن قانون باشد در هر سال در عيد نوروز صد تا از اين قبيل احكام و قوانين صادر و نوشته ميشد كه نبايد حكام ظلم بكند و رشوه بگيرند و 000 ولى مجرى نميشد بجهت اينكه مجازات نداشت حالا بايد مجازات گذاشته شود البته مجرى خواهد شد.
سعدالدوله- هيچ قانونى تا حال از طرف اين مجلس گذارده شده.
آقا سيد حسن تقى زاده- غير از قانون اساسى خير.
سعدالدوله- آيا مجرى شده از شما ميپرسم؟ (جمعى گفتند مجرى نشده).
حسنعلى خان- چه چيز آن مجرى نشده بدانيم و بخواهيم مجرى شود.
آقا سيد حسن تقى زاده- اذن ميدهيد توضيحى از براى اين فصليكه نوشته شده بكنم البته ميدانيد اين قانون عقيده شخصى نبود كه باينجا رسيد شايد بنده بيش از اينها حدودات و مجازات رشوه را ميدانم در حقيقت آنطوريكه آن روز آقايان فرمودند و نتيجه كميسيون و ملاحظه قوانين شرعيه اين سه ملاحظه اين قانون را توليد كرد و حال هر كدام در كميسيون رأى داده اند كه هيچ هر كس رأى نداده مباحثه دارد بگويد خواهش دارم درست توضيح نماييد كه كجاى آن اصلاح شود و كجاى آن ناقص است.
آقا شيخ ابراهيم- اين فصل چيزى زياد از شرع ندارد.
حسنعلى خان- مخصوصا در فصل مجازات رشوه قيد شده كه اگر رشوه گرفته باشند از كسى بعنوان جنايتى آن وجه استرداد شود بعلاوه قصاص هم بشود.
حاجى شيخ على- دو امر است يكى رشوه گرفتن و يكى جنايت هر كدام اينها حكم عليحده دارد.
سعدالدوله- پس رشوه را محدود نماييد.
حسنعلى خان- مخصوصا بايد توضيح بشود فرق است مابين شخصى كه از وزارتخانه رشوه گرفته با كسى كه از خارج باشد اين حكمى كه نوشته شده در تمام آحاد نميشود مجرى كرد.
حاجى سيد نصرالله- موضوع رضوه كه از او جنايت و فساد توليد شود حكمش را فرموده اند (ان يقتلوا او يصلبوا ينفوا فى الارض).
حسنعليخان- عمال ديوان هم تفاوت دارد و فرق ميكند خيانت فلان وزير غير از خيانت فلان تلگرافچى است.
سعدالدوله- آنوقت ميگوييم تمام طبقات مردم يكسانند و نميشود حدود را در قانون معين كرد.
حسنعلى خان- بايد حدود هر يك معين باشد.
سعدالدوله- وقتيكه خيانت را داخل رشوه گرديد بايد حدود را معين نماييد از براى منصب فروشى و لقب فروشى و بى استحقاق بكسى كار دادن هر يك از اينها حكم عليحده دارد پس بايد معين شود و گفتم يك جز و در اين باب از كتب خارجه ترجمه و نوشته شده يعنى حدود هر كسى را بطور مبسوط نوشته اند.
رئيس- آن در يك فصل نميشود بايد فصل نوشته شود.
سعدالدوله- پس همان است كه من گفتم هر كس دستورالعمل دارد ملاحظه نماييد چيزى نوشته نشود كه مناقص هم باشد.
آقا سيد حسن تقى زاده- بلى آنها هم ملاحظه شد ولى بملاحظه شرع گفتيم اين طور باشد كه نوشته شده لقب فروشى و منصب فروشى را ميشود داخل در عنوان ديگر كرد و مجازاتى براى او معين شود.
آقا سيد محمد تقى- پس بايد همانطور كه جناب سعدالدوله فرمودند فصول آنها نوشته شود.
حاجى بحرالعلوم- مندرج بشود در تحت خيانت و غيره احكامش جدا ميشود اگر منطبق شد حكمش معلوم واگر نشد داخل در اين موضوع بوده و اين حكم را دارد.
حسن عليخان- كسى برخلاف تكليف اداره خود رفتار نمايد دستورالعمل ميدهند كه از روى او رفتار كند نميكند مثلا بنده رشوه بگيرم و بآن تكليف عمل نكنم بايد معين شود.
حسام الاسلام- اصل رشوه پول گرفتى از كيست براى اينكه باطلى را حق كنند يا حقى را باطل.
حسن عليخان- داخل كردن كسى را باداره كه مناسب آن اداره نيست و شايد او دوست آن شخص هم باشد و چيزى هم نگيرد.
حاجى شيخ على- خيانت است يا نه.
حاجى سيدنصرالله- ما يك رشوه گرفتن و رشوه دادن داريم فقط از حيث رشوه گرفتن غير از اين عبارتى نداريم و از براى رفع اين ريشه خبيثه بهتر و مساعدتر از اين فصل نميشود ولى از حيث و جهت ديگر باشد عنوان ديگرى دارد وحكم ديگر.
دكتر ولى الله خان- گويا معنى رشوه پيش بعضى درست معلوم نباشد رشوه عبارت است از گرفتن پول از كسى براى اينكه چيزى يا خدمتى را بطور ناحق باو ميدهند خوب است سطرى بقانون رضوه افزوده شود و مضمون آن اين باشد كه هر كس بميل خاطر يا هواى نفس حقى را بغير محقى بدهد مسئول است عقيده بنده اين است اگر چنين مضمونى منظم برشوه شود البته كامل تر خواهد بود.
حاجى سيد نصرالله- آنهم ملحق بخيانت است حكم خيانت را دارد.
آقا سيد حسن تقى زاده- مملكتى كه قانون ندارد و آن هيچگونه لفظ جامع ندارد بايد يك مجلس اكادمى داشته باشد كه لفظ جعل كند ولى قانون داريم حكم رشوه را شرع گفته است هر جا كه ديديم رشوه است حكم رشوه را بر او جارى ميكنيم.
آشيخ ابراهيم- هر گاه كسى مستحق كار است ولى پول ميخواهند او را داخل آن منصب نمايند اين رشوه نيست.
آقا ميرزا ابوالحسنخان- بايد يك قانون وسياستى معين كرد براى كليه رشوه اين كه معين شد در موقعش معلوم ميشود اگر رشوه براى قتل و جنايت شد آنوقت مجازات رشوه را دارد بعلاوه مجازات قتل و جنايت را هم عليحده دارد مقصود آقايان آن روز بجهت رشوه بود و گفتند مجازات آن موافق شرع بشاد.
حاجى سيد نصرالله- حضرت امير عليه السلام در ضمن خطبه تقسيمى فرموده از مقابله آن اقسام معنى رشوه ظاهر ميشود ميفرمايد (اسدالله ام هديه يا ام رشوه) از اين ترديد معلوم ميشود هر تعارفى كه در او عنوان صدقه و هديه نباشد رشوه است لاغير.
وكيل الرعايا- اين حكم رشوه است وقتى كه آمدند قضاوت كردند بايد موضوع را معين كرد.
آقا سيد عبدالله- كلمه آخر كسانيكه متدين بدين اسلام هستند بايد شرم بكنند وقتيكه شرع حكمى را معين كرد نبايد گفتگو نمايند سه روز است بخواهيد عنوان رشوه گرفتن را معين نماييد همان عنوان كه نوشته شده كفايت است اگرغير از اين باشد خارج از تكليف مجلس است آن كار پادشاه است.
آقا ميرزا ابوالحسن خان- پريروز بنده همين عرض را كردم.
آقا سيد عبدالله- اين خلع از منصب و قطع مرسوم سياست عرفى است و مخالف با شرع هم نيست.
حاجى سيد نصرالله- يك سياست مدنى است كه مخالف مذهب نيست در اين صورت مجال وسيع است و ممكن است بر حسب مقتضيات قبول تغييرات كرد ليكن جاييكه مؤدى بمخالفت مذهب شود هيچ امرى پذيرفته نميشود.
آقا سيد حسن تقى زاده- آنچه از شرع رسيده اينجاست و نوشته شده آنچه بالاتر نوشته شده اگر اعلانيه مخالف شرع است او را بزنند.
آقا سيد عبدالله- نه خير او مجازات شرعى نيست ولى مخالف شرع هم نيست وقتيكه شخص سلطان بگويد من هم بچنين شخصى منصب و مواجب نميدهم ديگر جاى گفتگو نيست.
آقا سيد محمد تقى- رشوه يا تعارف باشد.
حاجى سيد نصرالله- رشوه بهر اسم و رسم باشد اخذش حرام است بلكه اگر مشتبه هم باشد احراز حليت لازم است (لا يحل مال امره لامرء الامن حيث احله الله)
آقا سيد حسن تقى زاده- لفظ (بعد از ثبوت) زيادى است بجهت اينكه ما صد يا بيشتر بايد قانون جزاء بنويسيم آنوقت لفظ (ثبوت) بگذاريم نميشود معلوم است قانون جزا بعد از ثبوت است (در اين موقع خواستند رأى بگيرند).
آقا سيد عبدالله- اين محتاج براى گرفتن نيست اگر بنا باشد براى هر چيز رأى بگيرند بايد براى نماز عشا و مغرب هم رأى بگيريم.
حسام الاسلام- اين رأى براى حكم شرعى نيست براى اينست دولت قبول كند و مجرى بدارد.
حاجى محمد اسمعيل آقا- اولا همانطوريكه حضرت آقا فرمودند صحيح است ميخواهيد رأى بگيريد براى عزل آنها از خدمت و شئونات دولتى و قطع حقوق رأى بگيريد نه براى حكم شرعى ثانيا حد اين حكم تا كجا است در دوائر دولتى.
صديق حضرت- بدون استثنا حدى ندارد.
آقا سيد عبدالله- تكليف مجلس است كه قانون وضع كند تا هر جا كه ممكن است مجرى بدارد (ورقه متشر وباكثريت آراء همان فصل را كه نوشته شده بود در باب حكم رشوه تصويب كردند).
حسن عليخان- اين قوانين كه در اين مجلس گذارده ميشود و در همه دنيا مثل زنجير بهم بسته است و باقتضا زمان اين قوانين را ميگذراند يكى از قوانين اساسى ما تكميل بشود ضرر ندارد و امروز گفته شود او اين است كه بعد از وضع قوانين از دولت ميخواهند كه تا چند روز بعد بايد مجرى شود بدانيم چون بعضى از قوانين فورى است و بعضى مدت لازم دارد و بعقيده من اين قانون امروز فوراً بايد مجرى شود.
رئيس- قوانين دو قسم است يكى قوانين اجرا آن مدت لازم ندارد همه وقت فورا بايد مجرى شود.
آقا سيد حسن تقى زاده- قانون بحسب اقتضاء وقت گذاشته ميشود اين قانون رشوه كه وضع كرديم انشاء الله فوائد عظيمه از آن خواهيم ديد يك عيب و خرابى بزرگى داريم كه آن را هم بايد يك لايحه قانونى درست كرد هر وقت از دوائر دولتى يا اشخاص معلوم الحال كه سركار ميايند مذاكره شد در جواب ميگويند ما حق تصرف در اينها نداريم ولى گويا حق داشته باشيم وضع قانونى بكنيم و جلوگيرى نماييم مثلا اشخاصيكه هيچ ربط ندارند جمع ميكنند و كارهاى بزرگ رجوع مينمايند اين است زود زود تغيير ميدهند اين نميشود مجلس نميتواند هر روز با كسى طرف شود و شايد اين كار دادن از روى محبت ميشود بايد قانون وضع شود مثلا معزالسلطان بسفارت نرود و فلان شخص مدير پست نشود و 0000 در آذربايجان هنگام استقلال عزل اشخاصى لازم بود گفتگو شد جواب دادند نميشود حالا مى بينيم ما حق داريم واهل مملكت حق دارند جلوگيرى از خرابى مملكت نمايند و در مصالح و فوائد عمومى مذاكره كنند حال من عرض نميكنم كه كى و چه ولى ميگويم مجلس حق دارد براى ترتيب اين كارها قانونى وضع كند.
سعدالدوله- اين فوائد صحيح است ولى گويا در جزو قوانين وزارتخانه ها نوشته شده و بايد تخلف نكنند اگر تخلف كردند بمجازات خواهند رسيد.
آقا سيد حسن تقى زاده- اين صحيح است ولى يكسطر براى تمام وزارتخانها آن قانون نوشته شود كه مجلس هر بيقاعده را در نظر داشته ور فع او را بنمايد.
سعدالدوله- اين قانون نوشته شده و مجلس هم تا حال اين ملاحظه را داشته و هيچ غافل نبوده ولى متأسفانه ميگويم هيچ ثمرى نبخشيده.
آقا سيد حسن تقى زاده- اگر صلاح ميدانيد يك لايحه نوشته شود كه اين مجلس حق جلوگيرى از خرابيهاى مملكت را دارد.
رئيس- صحيح است ولى همانطور كه جناب سعدالدوله فرموند نوشته شده در موقعش خواهد آمد حال شما ميگوييد كه پيش بيندازيم آن مطلب ديگرى است هر گاه مصلحت ميدانيد چه ضرر دارد.
آقا سيد حسن تقى زاده- در جاهاى ديگر بمجلس كار ميدهند واو هم مثل ساير ادارات كار ميكند اما اينجا مجلس بايد براى خود كارى پيدا كند.
سعدالدوله- اين حرف هم صحيح است شما خودتان را در آن مقام بدانيد و آن قانون را وضع كرده دانسته بپرسيد رئيس تلگرافخانه شيراز را چرامعزول كرديد يا فلان حاكم را كه حالش معلوم است چرا فرستاديد بگوييد چرا نميگوييد منظور آن است حق داريد.
آقا سيد حسن تقى زاده- همين طور قانون نوشته شود يك مطلب ديگر گفتيم دولت هيئت كابينه وزرا را معرفى كرند و معلوم شد ولى آن اشخاصيكه در ادارات سمت رياست داشتند و داخل كارند معرفى نشدند مثلا تلگرافخانه با كى بوده و حالا با كى است يا پستخانه وغيره بايد اينها را بدانيم.
سعدالدوله- امروز كار مهم تر داريم از تمام وزارتخانه ها مقدم تر وزارت عدليه است كه هيچ نظم و ترتيبى ندارد وامروز وزارت عدليه دست روى هم گذاشته اما ما بدبختانه ميبينيم هر وزارتخانه و هر منشى مجلسى عدليه دارد ومن دو نفر منشى و معين كرده ام كه اتصالا جواب تظلمات مردم را مينويسند و نميرسند وزير عدليه كه آن روز آمدند مجلس گفتند تا به مخارج و قوت ندهند مسئوليت ندارم تمام مقصود اين مجلس براى عدليه بود چرا تمام وزراء را خواستيد وزير عدليه را نخواستند توضيحات بخواهيد دولت آن چيزهاييكه وزارت عدليه خواسته بود داده است چرا بتكليف خود رفتار نميكند نداده است جهت چه بوده نداده.
آقا سيد حسن تقى زاده- هر حرفى منتهى بيك قانون ميشود يك قانون يكسطرى نوشته شود كه هيچكس حق مداخله در كار ديگرى ندارد اين صحيح است يا نه.
سعدالدوله- مقصود ما وزراء را خواستيم و آن اعتراضيكه آن روز بود بوزير ماليه كرديم در يك موقع گفتند بعرض همايونى برسانم و در يك موقع ديگر گفتند بصدارت عظمى عرض نمايم آن صحبتهاى آن روز و آن اعتراضات براى آن بود مجلس بداند طرفش كيست و وزراء هم بدانند طرفشان كيست اين رقعه ايست بدست من افتاده و از اينها خيليست استدعاى شغلى از صدارت شده و صدر اعظم هم مرقوم داشته اند (مسيو كينه در پستخانه شغلى كه مناسب باشد بفلانى رجوع نماييد) از اين چند چيز معروم ميشود يكى اينكه پستخانه با گمرك يكى است دو م اينكه مسيو كيه رئيس است سيم اينها باوزير ماليه است رجوع نشده و معلوم ميشود وزير ماليه بايد در تمام كارها رجوع بصدارت نمايد واز اين چيزها خيلى است همه ميدانيد و خدا هم ميداند علاج بكنيد.
حاجى محمداسمعيل آقا- چهل و پنجهزار تومان فرنگيها برات تومانى چهار هزار خريدارى كرده اند از پول تقدير ميدارند و اينها را تومان تومان بخرج ميگذارند و اين ضرر دولت و ملت است و آن روز بوزير ماليه گفته شد كه عايدات گمرك توقيف باشد براى اين بود و بايد مخارج بحواله ماليه باشد و امروز هم هفتاد برات باين عنوان گرفته شده حتى فهرست هاى حواله صدارت عظيمى را هم ميخرند مگر آنهاييكه نوشته اند نصفه داده شود آنها را قبول نميكنند.
آقا سيد حسن تقى زاده- اين كشتى گيرى باعث ميشود مجلس بهمان قوه كه پيش آمده بود بهمان قوه پس برود و در همانجائيكه در دو سال قبل بوديم خواهيم بود.
حاجى محمد اسمعيل آقا- همين حرفيكه عرض شد غير از منفعت دولت است ولى همينكه ما ميگوييم بخيالشان غرض داريم برخلاف آن رفتار مينمايند.
سعدالدوله- شاه شهيد را در خواب ديدم با تغير فرمودند شما ها نشسته ايد چه ميگوييد در پشت سر سلاطين چرا بد ميگوييد آنچه لازمه سلطنت و خير ملت است باخلاف خود گفته ام جائيرا با دست نشان دادند كه حالا تكليف من نيست بگويم فرمودند كتابى يا رساله اى در آنجاست تفحص نماييد مقصود شما در او هست و من آدم خود را فرستادم بآن مكان هر چه تفحص كرد چيزى پيدا نشد جز آنكه شخصى از آن مكان آمد گفت باين نام و نشان كه ميفرماييد رساله و كتابى نيست اما فرمانى پيش منست و حالا آن فرمان را آورده ام (فرمان را قرائت كردند قريب باين مضمون، خطاب بمرحوم شاهزاده جهانسوز ميرزا
ما آزادى مال و جان بتمام رعاياى خود داديم و هر كس مأذون و مجاز است كه تجارتهاى عمده و كمپانيها و غيره تشكيل نمايند جهت پيشرفت تمدن و ترقى مملكت و حفظ حدود و حقوق امنيت آنها با ماست.
تاريخ 1305)
سعدالدوله- تعبير اين خواب و غرض از اين فرمان جز اين است اين قانون اساسى كه اين همه هياهو شد اعليحضرت همايونى دستخط فرمودند و امضاء از شاه مرحوم گرفتند همين آزادى ما ل و جان براى عموم رعيت بوده ولى تا حال مجرى نشده ومقصود دراين فرمان همان (لفظ آزادى مال و جان) است و تعمير اين فرمايش شاه شهيد چيست گمانم اين است تعبيرش اين است كه قوه اجرائيه نيست وقتيكه قوه اجرائيه نشد تقصير سلاطين چيست حالا اين مجلس هم اول كارى كه ميكند قوه اجرائيه را معين بكند اگر موجود است نشان بدهد اگر نيست ايجاد كند و در اين دستخط آخرى دو لفظ است يكى فرانسه كه لفظ (كنستى توسيون) و يكى شرع كلمه است اين عرض من مخالف شرع است از آقايان ميپرسم عدد وزرا معين باشد خلاف شرع هست؟ نيست وزرا مسئول باشند خلاف شرع هست؟ نيست وزرا بايد قسم ياد نمايند موافق كنستى توسيون است خلاف شرع نيست. ما اين چيزها را ميخواهيم تا اين اساس درست نشود فايده ندارد تضييع وقت است شما تصور كنيد بعد از آن همه زحمات تأسيس بانك مينمايند ميروند اسباب زينت خود را فروخته ميدهند حالا آمدند شرايط قرار دادند.
آقا سيد عبدالله- چون صحبت قسم بميان آمد آن روز هم صحبت قسم شده بود شما اين قسم را براى طمأنينه مردم ياد نماييد كه مردم اطمينان حاصل نمايند آمديم بر سر قسم ياد كردن وزرا چون آن در كيفيت نظامنامه نيست بر عهده ما است كه وزرا كاردان در محضر سلطان حاضر شوند و قسم بدهيم.
رئيس- اين صحيح است ولى مقدمه دارد و در اين هم شبهه نيست كه هر كس تكليف خودش را ميداند ميخواهيد بنده اول اقدام ميكنم.
سعدالدوله- بنده ببعضى از عبارات اين ميتوانم قسم ياد نمايم ببعضى نميتوانم.
آقا سيد حسن تقى زاده- تكليف قسم ياد كردن است و هر كس بعقيده خودش است ولى مقصود از قسم ياد كردن اين است كه امين باشند خيانت نكنند اين وكلا تعهد كرده اند كه بدولت و ملت خود خيانت نكنيم و آن دستخط آخرى يك لفظى دارد ميتوانيم يك قدرى خارج بشويم يعنى تتميم اساسى را درست نماييم بعد ازتمام شدن آن قسم ياد نماييم.
سعدالدوله- همين است ولى همين قدر حرف بميان آمد شبهه شد نميشود بچيز شبهه ناك قسم ياد كرد.
آقا سيد عبدالله- شما چيزى گفتيد مردم را بخيال انداختيد اين لايحه را ببينيد زياد و كم دارد درست نماييد قسم ياد شود.
رئيس- هر قانونى كه نوشته شود آن در اينجا ذكر شده پس ما قسم ياد ميكنيم ماداميكه حقوق مجلسيان برقرار است وقتيكه آن حقوق را گرفتند معلوم است حقوق و تعهد ما هم ميرود و قسم ياد كردن حالا منافات ندارد با قوانينى كه بعد نوشته ميشود (در اين موقع جناب رئيس و جمعى از وكلا قسم ياد نمودند و مجلس بر هم خورد).
</section>
<section type="session" number="50">
جلسه: 50
وقايع و مذاكرات دارالشوراى ملى روز پنجشنبه 22 شهر محرم 1325
پس از انعقاد مجلس و حضور حجج اسلاميه وكلا محترميكه روز سه شنبه 20 قسم ياد نكرده بودند امروز تماما در حضور حجج اسلاميه سوگند ياد كردند مايه مزيد اطمينان خاطر ملت گرديد بعد از وكلاء آقا سيد عبدالله مجتهد و آقا ميرزا محمد مجتهد محض مزيد اميدوارى و آسايش قلوب عموم ملت قسم ياد كردند از اين تلطف و تفقد حجج اسلاميه تماشاچيان را مسرت و بشاشت فوق العاده روى داده همگى متفق الكلمه بصداى بلند تشكرات وامتنانات خودرا از حجج اسلاميه اظهار داشتند.
صورت قسم نامه‏
ما اشخاصيكه در ذيل امضا كرده ايم خداوند را بشهادت ميطلبيم و بقرآن مجيد قسم ياد ميكنيم كه حقوق مجلس و مجلسيان مطابق نظامنامه محفوظ و مجرى است تكاليفى را كه بما رجوع شده است مهما امكن با كمال راستى و درستى وجد و جهد انجام بدهيم و نسبت باعليحضرت شاهنشاه متبوع عادل مفخم خودمان صادق و راستگو باشيم و باساس سلطنت مشروطه و حقوق ملت خيانت ننماييم و هيچ منظورى نداشته باشيم جز فوائد و مصالح دولت و ملت ايران موافق قوانين شرع محمدى صلى الله عليه و آله.
سپس مكتوبى را كه جنابان اشرف الذكرين و صدرالمحققين از زاويه مقدسه حضرت عبدالعظيم عليه السلام بعنوان حجج اسلاميه و وكلاء محترم نوشته بودند آقا سيد محمد تقى قرائت كردند كه قريب باين مضمون بود.
حضور حجج اسلام و وكلاء عظام و عموم مسلمين دارالخلافه بتمام قسمتهاى مشروعه سوگند ياد ميكنم كه ما از اول تاكنون ضديت با مجلس شوراى اسلامى نداشتيم و نداريم اگر بيش از سايرين طالب نباشيم كمتر نيستيم و هيچ وقت طالب فساد نبوده و نيستيم بلكه نهايت جدو جهد بجهت ترويج اسلام داريم وابداً اكراهى از مجلس نداريم و آنچه نسبت ضديت بدهند كذب و افترا است مسلم است علماء و مسلمين متفق شدند كه مجلس معدلت منعقد و هميشه مترصد احكام اين مجلس باشند منتهى ما هم تظلمى داريم اگر از طرف ملت ودولت در صدد دادخواهى برآيند اظهار نماييم.
آقا سيد عبدالله- بسيار خوب تظلمى دارند بگويند و تبرئه كه كردند قبول است و بعد تبرئه جستن ايشان هم برادران ما هستند.
آقا ميرزا سيد محمد- غرض تبرئه ايشان را قبول كرديم و تظلمى دارند يكمرتبه موافق شرع رسيدگى بشود و بيايند طهران.
حاجى محمد تقى- قرار بگذاريد اينجا كه آمدند ديگر در بالاى منبر حرفها نزنند و بعضى صحبتها نكنند.
آقا ميرزا سيد محمد- اين را يقين بدانيد كه امروزه ديگر هيچكس جرأت ندارد بر ضد مجلس و مشروطيت بعضى حرفها بگويد.
آقا سيد حسن تقى زاده- بديهى است هيچ عضوى را از ملت نميشود بريد و دور انداخت ولو فاسد باشد حالا آنها هم برادران ما و اعضاى اين ملت هستند بايد از گذشته صرف نظر كرد مسئله نيست ولى من مطلب ديگرى دارم اگر اجازه بدهيد يبيان كنم و آن اينست كه همچنانكه دول عالم با همديگر روابط دوستانه ومناسبات متقابله دارند ملل دنيا هم با يكديگر اتحاد و دوستى و معارفه داشته باشند و از اين قبيل مجالس مليه هر مملكتى كه نماينده مليه آن ملت و مظهر آن قومند بايد با همديگر تبادل حسيات و روابط برادرانه داشته باشند. چنانكه اين اواخر يك مبناى شوراى بين المللى هم گذاشته شده كه از هر بار لغنت عالم چند مبعوثى بدانجا ميرود و هر چندگاهى يكدفعه يكى از پاى تختهاى دول منعقد ميشود و پارسال در لندن تشكيل شده بود و چگونه كه شوراى ملى واسطه اجتماع و ارتباط يك مملكت بزرگ و واسطه سعادت يك ملت است همچنان شوراى بين المللى هم مركز اجتماع و واسطه فلاح جميع ملل است لذا بايد پارامنتهاى دنيا با همديگر مربوط باشد پس خيلى مناسب است كه ما دوماى مملكت روس را كه ديروز ساعت سه بعد از ظهر افتتاح شده تبريك و تهنيت گوييم و تلگراف مباركباد بفرستيم و اميدواريم كه وكلاء اعضاى آن مجلس باز مثل دوماى سابق نوع پرست و انسانيت دوست و طالب آزادى و و ترقى ملل باشند.
بشارت باد دنيا عموما وايران را مخصوصا كه همسايه شمالى ما هم بعد از اينهمه انقلابات بمقصود خود رسيد و مجلس شوراى ملى با دوماى ايشان افتتاح شد.
آقا ميرزا سيد محمد- قبل از اين مذاكره شده بود و قرار شد تلگراف تبريكى زده شود.
رئيس- بسيار خبوست اگر مجلس اجازه ميدهد و تصويب نمايد تلگرافى نوشته شده و مخابره شود.
</section>
<section type="session" number="51">
جلسه: 51
وقايع و مذاكرات روز شنبه 23 محرم الحرام 1325 دارالشوارى ملى‏
پس از انعقاد مجلس آقا ميرزا طاهر خلاصه مذاكرات روز پنجشنبه 22 را قرائت كرد جناب دبيرالملك كه در مجلس حضور داشتند بدواً رقعه از طرف وزارت داخله ايران ابراز نمودند خوانده شده قريب باين مضمون (كه جناب دبيرالملك بر حسب امر قدر قدرت اعليحضرت جهت معاونى وزارت داخله معين شده اند بعد از اين مجلس محترم شوراى ملى معزى اليه را بسمت معاونى وزارت داخله شناخته و موافق نظامنامه هر وقت مطلبى راجع بوزارت داخله بوده لازم به توضيح باشد ايشان را خواسته توضيحات بخواهند سپس دستخط اعليحضرت كه در اين خصوص خطاب بصدارت عظمى صادر شده بود قرائت شد و همه تبريك گفتند.
رئيس- در مجلس ديروز قرار شد تلگراف تبريكى بدوماى روس كه افتتاح شده مخابره شود صورت باين عبارت نوشته شده قرائت شد (صورت تلگراف خوانده شد عموم وكلا متفقا تصويب مخابره تلگراف را نمودند ولى چون عبارت اين صورت تلگراف كه قرائت شد محتاج ببعضى اصلاحات بود قرار شد در كميسيون عليحده اصلاح نموده مخابره شود.)
چند نفرى از آقايان قزوين امروز در مجلس حضور بهم رسانيده اظهار تظلم و تشكى نمودند باينكه از آن قوتيكه نظامنامه انتخابات بقزوين فرستاده شد چند مرتبه مردم رأيها داده و مجالس متعدده متعقد شد تا اينكه غره محرم تمام طبقات شش گانه حاضر شده خانه شيخ الاسلام دو نفر شخص محترم را كه يكى آقا شيخ حسين شهيدى و ديگرى آقا ميرزا حسين طبيب باشد مطابق نظامنامه بوكالت انتخاب نمودند قراربود روز 14 ماه آنها را مجللا حركت بدهند دو نفر از اهل علم كه اعتبارنامه آنها را هم مهر كرده بودند مخالفت وممانعت كردند باينواسطه مردم هم اجماع كرده بازار و ذكاكين را بسته الان در امامزاده شاهزاده حسين متحصن هستندو اينهم اعتبارنامه آنها ملاحظه نماييد بچه جهت مانع شده اند و مستدعى از مجلس محترم هستيم امر شود كه اين دو نفر وكيل بيايند وهر كس هم حرفى دارد بيايد اينجا حضورا رسيدگى شود.
رئيس- اولا انتخاب در خانه شيخ الاسلام يك قدرى خارج از ترتيب نظامنامه است نبايد انتخاب در خانه بشود ثانيا قبل از اين در اين باب تلگرافات از قزوين رسيد اطلاع بعمل آمد قرار شد از طرف وزارت داخله مأمورى برود رسيدگى نمايد اگر موافق نظامنامه اين انتخاب شده است كه وكلا را روانه نمايند والا موافق نظامنامه انتخاب شوند.
 (عموم وكلا را در اين ماده اختلاف آراء حاصل شد سعدالدوله و آقا ميرزا ابوالحسن خان و جمعى را عقيده بر اين كه در نظامنامه انتخابات براى انتخاب مكان مخصوص معين نشده در صورتى كه اين انتخابات به نظارت حاكم يا مأمور حاكم بوده صحيح است بايد تلگرافا اين دو نفر وكيل احضار شوندو بعضى گفتند مأمور برود تحقيق نمايد. و رأى بعضى اين شد كه بحكومت از طرف مجلس يا از جانب وزارت داخله تلگرافى شود كه اين انتخاب صحيح است يا نه و در اينمورد تلگرافى از انتصارالسلطان بعنوان وزارت داخله كه راجع بهمين مسئله بود قرائت شد كه اشاره داشت بر صحت اين انتخاب و ترقيب اهالى براى رفتن مأمور جهت تحقيق بالاخره پس از مذاكره و مباحثه زياد قرار شد مأموريكه برشت ميرود براى تحقيقات بدوا اين مطلب را در قزوين تحقيق نموده اطلاعات خود را راپورت بدهد بعد برود برشت واگر هم صلاح و مقتضى شد تلگراف از طرف مجلس محترم بشود و اعتبارنامه را هم قرائت كردند ممهور بود بمهر آقايان و حكومت و جمعى از معاريف).
در اينموقع اديب التجار تلگرافات متعدده كه آنها از طرف آقايان علماء اصفهان و اهالى آنجا به مجلس محترم و حضور صدارت عظمى بتوسط وكلا مخابره شده بود قرائت كردند كه خلاصه مضمون آنها اين بود (عموم اهل اصفهان چندماه است از تعديات شاهزاده ظل السلطان متظلم هستيم گويا عرايض ما طرف اهميت نشده لهذا ما هم دكاكين را بسته و متحصن شديم كه عرايض ما را بخاكپاى اعليحضرت برساننداولا رفع مخالفين مجلس ثانيا عزل شاهزاده ظل السلطان و ثالثا فرستادن نظامنامه و فعلا كسان حكومت طورى عرصه را برما سخت گرفته اند كه بالمره سلب امنيت شده ومضمون تلگراف آقايان علماء هم همين بود كه عموم اهالى اصفهان در هيجان و اضطراب و ما هم ميخواهيم از شهر خارج شويم مانع هستند تا تغيير حكومت نشود مردم آسوده نخواهند شد.
رئيس- يقينا صورت اين تلگرافات يا به وزارت داخله يا خدمت صدارت عظمى فرستاده شده و اطلاع حاصل كرده اند لامحاله مشغول اقدامات هستند حالا هم معاون وزارت داخله جناب دبيرالملك اينجا تشريف دارند شفاها پيغام داده و جواب ميخواهيم كه چه اقدامات در اين خصوص كرده اند و خواهند نمود.
حاجى محمد اسمعيل آقا- ديروز كه گفتگو شد و صدر اعظم هم تلگراف خانه تشريف داشتند مخابرات زيادشد.
دبيرالملك- بلى ديروز تلگراف كردند كه مردم متفرق شوند و قرار شد رسيدگى و تحقيق شود و پنجساعت از شب گذشته تلگراف آمد كه مردم ساكت شده اند.
آقا ميرزا محسن- تلگراف از آقايان آمده بود كه ما هم ميخواهيم از شهر بيرون برويم و ابدا مردم هم ساكت نميشوند حال ميفرماييد ساعت پنج از شب گذشته تلگراف آمده است نميدانم ساعت دوازده شب گذشته كه ابدا مردم ساكت و متفرق نشده بودند.
آقا ميرزا فضلعلى- نادر شاه حاكم هرات را معزول كرد بجهت اينكه آنجا ملك داشت.
صديق حضرت- اين ملاحظه را همه جا دارند هر شخصى هر جا ملك دارد آنشخص را بآنجا براى حكومت نميفرستند.
آقا شيخ حسن- چون كه بنده عرض نموده ام كه هيئت مجلس مسئول است در صورتى كه نگويد و نخواهد صلاح دولت و ملت را پس عرض ميكنم بنده را عقيده اين است كه هر كه در هر ولايت صاحب آب و خاك است صلاح دولت و ملت نيست كه آن شخص در آن ولايات حكومت كند بايد در اين عرض بنده اگر صلاح دولت و ملت هست ما بخواهيم اينمطالب را و اگر صلاح ندانيد عرض بنده را بادله و برهان رد كنيد.
حاجى سيد نصرالله- بقول آقاى تقى زاده ما مصادف خيلى مشكلات ميشويم و خواهيم شد اين يكى از آن مشكلات است يكسطر قانون براى اين مسئله بنويسيد و از اين مطلب بگذريم.
آقا سيدحسن تقى زاده- جهت اين مباحثات طولانى را نميدانم. ما همه ميدانيم چندين سال مردم ايران زير بار ظلم حكام بوده اند ما وكيل رعيت هستيم واينمجلس مجمع عقلائى ملت است بواسطه اينكه تمام رعيت زير بار ظلم بوده اند هر وقت تشكى كردند بايد آن حاكم را با چند نفر از متظلمين خواست كه حضوراً احقاق حق شود ولى اول علاج آن عزل حاكم است حال اين مسئله را رجوع بكنيم مثل سابق بحكومت تحقيق بكنند نميشود و شايد هيئت حاليه هم تكليفش همين است اما بايد در يك دقيقه عزل شاهزاده را بخواهيم يعنى بايد رأى بدهيم.
آقا شيخ حسين- ما اين مجلس را همچو ميدانيم بايد قانون وضع كند كه تمام مردم در تحت آن قانون باشند اين مطلبيكه من عرض كردم هر كس منكر است بادله ثابت كند والا قانون نوشته شود.
 (جمعى از وكلا مسئله كه آقا شيخ حسين طرح نمود پسنديده و تصويب نمودند در اين خصوص و در باب تغيير حكومت اصفهان رأيها مختلف شد بعضى را عقيده اين بود كه در همين مجلس اخذ رأى شود براى عزل شاهزاده ظل السلطان و نوشتن قانون براى اشخاصيكه در هر جا داراى آب و ملك هستند بآنجا براى حكومت نروند و مخبرالسلطنه و بعضى را رأى اين بود كه خوب است مجلس از تكليف خود تجاور نكند از هر جائى تشكى بشود دفعه اول بوزارت داخله اظهار شود شايد آنها جوابى بدهند كه ما متقاعد شويم پس از مباحثه و مذاكره زياد رئيس گفت ما رأى را در مواد قانونى اخذ ميكنيم يك چيزى براى مسئله كه آقا شيخ حسين طرح كردند نوشته شود روز سه شنبه بعد از مداقه و مباحثه رأى گرفته شود اما د رمسئله تغيير حكومت اصفهان ديگر اخذ رأى نميخواهد عجالة اين تلگرافات براى وزارت داخله فرستاده شود و بجهت فردا جواب خواسته شود و بهمينطور قرار گذاشته شده و شروع بمذاكرات در شرايط بانك ملى شد.
آقا سيد ممد تقى- صورت شرايط استقراض دولت را از بانك قرائت كرد قريب باين مضمون.
 (1) چهار كرور بانك ملى بدولت قرض خواهد داد.
 (2) بانك ملى بر حسب تصويب مجلس شوراى ملى قبول ميكند كه چهار كرور بدولت قرض بدهد كه بمصرف مخارجيكه مجلس تصويب كند برسد چون صد هزار تومان آنرا مجلس تصويب كرده فعلا بانك خواهد داد كه موافق شرايط معينه بحوالجات دولت داده شود و باقى موقوف بر اين استكه وزير ماليه صورت باقى ماندده مخارج پونت ئيل را از روى دقت بمجلس بدهد كه تمام بدهى دولت بارباب حقوق و صاحب جمعان ديوانى معلوم شود بعد از تصويب مجلس ششصد هزار تومان بار باب حقوق بدهد و قبض ارباب حقوق را جمع آورى نموده سهام شركت به آنها داده و در خرج دولت محسوب دارد يا كليه دو كرور يكصد هزار تومان را در مدت دو سال بهشت قسط متساوى بحواله دولت بارباب حقوق و غيره بدهد.
 (3) منافع از قرار صدى نه در سال است و دو سه سال دولت از اين مبلغ سالى دويست هزار تومان از بابت اصل و منافع تأديه خواهد كرد ولى بعد از سه سال از بابت اصل و فرع سالى دويست و پنجاه هزار تومان خواهند داد تا اصل قرض مستهلك شود.
 (4) محل اداى وجوه ساليانه اين قرض از اصل و فرع از عايدات گمرك جنوبى خواهد بود و اگر كفايت نكرد از ماليات داده خواهد شد.
 (5) از كليه وجوه ماليات كه تحويل بانك ميشود تا دوازده كرور از صد تومان يك تومان حق العمل بانك ملى خواهد بود و در دوازده كرور ثانى كه بيست و چهار كرور بشود صد تومان پنجهزار و آنچه از بيست و چهار كرور زيادتر شد صدى ربع خواهد بود و اگر پولى از دولت بماند بعلاوه وجوه جارى بانك صدى چهار و نيم منافع خواهد داد و اگر دولت زيادتر گرفت بانك درصدى نه منافع حساب خواهد كرد واين قرار فصل پنجم تا مدت 5 سال برقرار است.
 (6) اگر علاوه از خمس سرمايه دولت قرض نمايد شرايط آن بتراضى طرفين قرار داده خواهد شد.
 (7) كرايه و خرج حمل وجوه ماليه از محلى بمحل ديگر برعهده دولت خواهد بود.
 (8) فعلا بعد از وضع وجه استقراض حاليه زياده بر آنچه تحويل بانك ملى خواهد شد نبايد حواله شود.
 (چون بعضى از مؤسسين بانك ملى در مجلس حضور نداشتند واين شرايط محتاج باصلاحات و مذاكرات زياد بود بعد از فى الجمله مذاكرات قرار شد در روز يكشنبه 25 در مجلس مخصوص بدون حضور تماشاچيان مداقه و مباحثه شده پس از تنقيح و تصويب اخذ رأى شود.)
</section>
<section type="session" number="52">
جلسه: 52
مذاكرات دارالشوراى ملى (27 محرم الحرام 1325)
امروز دو نفر وكلاى قزوين آقا شيخ حسين شهيدى و آقا ميرزا حسين طبيب با هيئتى از مستقبلين دو ساعت بغروب مانده وارد مجلس شدند بعد از تبريك و پذيرايى.
آقا شيخ حسين شهيدى- بعد از رسيدن تلگراف احضاريه مجلس مقدس شوراى ملى تمام اهالى قزوين شاد و خرم بدعاى ذات اقدس شهريارى خلد الله ملكه رطب للسان و توفيق و تأييد وكلاى محترم را خواستار شدند اين جانبان هم امر مجلس محترم را اطاعت كرده حركت نموديم قريب سى هزار نفر تا دو فرسخ مشايعت كردند يك ميدان كه از عموم مشايعين دور شديم قريب پنجاه نفر از جوانان اهل علم از سادات و غير سادات بتعجيل بسمت ما ميآمدند كالسكه را نگاه داشته رسيدند قرآنى بيرون آورده اظهار داشتند كه ماها قريب بهزار نفر هستيم كه تمامى قسم ياد نموده و قرآن را مهر كرده ايم كه هرگز مخالفت با مجلس شوراى ملى ننماييم ودر همراهى با اوامر و نواهى مجلس از جان ومال خود بهيچوجه دريغ نكنيم از شما هم استدعا داريم كه محض اطمينان با ما هم قسم شده قرآن را مهر نماييد ما هم قسم ياد نموده قرآن را مهر كرديم بعد گفتند مطلب ديگر ما اين است كه سلام ما را بمجلس مقدس شوراى ملى رسانيده از وكلاى محترم اجازه بخواهيد كه روزى دو ساعت اجازه فرمايند لباس سربازى پوشيده مشق جانفشانى نماييم.
 (عموم نهايت تحسين و تمجيد از علو همت و همراهى ايشان نمودند).
حاجى معين التجار- در خصوص اصلاح ماليه كه اهم مطالب است كميسيونى تشكيل شده حال قريب پنجاه روز است كه ميگذرد و چيزى هم از سال باقى نيست نتيجه چه شد؟
حاجى محمد اسمعيل آقا- يكى دو مجلس حاضر شديم جناب وثوق الدوله فرمودند فعلا كارى نداريم تا صورتها استنساخ شود.
حاجى معين التجار- قبل از عيد بايد بودجه ماليه نوشته شود ده روز بيشتر بعيد نمانده ترتيب حكام بايد معين شود.
حاجى امين الضرب- وثول الدوله تشريف دارند تحقيق بفرماييد.
سيد الحكما- از قراريكه تحقيق شد وثوق الدوله گفتند اشخاصيكه از چند محل مواجب و مستمرى وغيره ميبرند در يكجا جمع آورى ميكنيم براى سهولت قرائت در مجلس و غيره.
ميرزا محمود خوانسارى- از قرايكه شنيده ام دستورالعمل حكام را وشته اند در اين صورت اقدامات مجلس چه فايده دارد؟
اديب التجار- تداركات متظلمانه اهالى اصفهان را از علماء و طلبه و كليه رعايا قرائت كرد. كه خلاصه آنها از اين قرار است:
ده روز است كه بواسطه تعديات فوق العاده دست از كار كشيده در قونسولخانه و تلگرافخانه متحصنيم اجزا حكومت اطراف قونسولخانه و تلگرافخانه متفرق هر يك از ماها را كه دست آورده بقدر امكان اذيت و آزار مينمايند امنيت بكلى مسلوب است خانه آقا سيد ابراهيم را كه از جمله متكلمين است چاپيده اند واى بحال ملتيكه امناء دولت و اركان مملكت موجبات سلب آسايش آنها را اينطور فراهم آرند.
حاجى محمد اسمعيل آقا- در اين خصوص مجلس رأى داده و بمقام منيع صدارت عظمى هم نوشته شده ديگر مذاكره لازم ندارد اگر صلاح بدانند براى تأكيد چيزى نوشته شود.
رئيس- آنروز كه در مجلس مذاكره شد دبيرالملك معاون وزارت داخله حضور داشتند البته مذاكرات مجلس را در اين خصوص راپورت كرده اند نتيجه مذاكرات مجلس هم فرستاده شد صورت اين تلگرافات هم بعقيده من بايد فرستاده شود تا ببينيم چه اقدام ميكنند.
آقا ميرزا فضلعلى- آنروز كه دبيرالملك از مجلس رفت بنا بود جواب بياورد چرا نيامد.
آقا سيد حسين بروجردى- دبيرالملك شايد تا نيم ساعت ديگر بيايند و موافق خيال شما دستخط بياورند.
آقا ميرعماد- ممكن است دولت رأى مجلس را بپذيرد و تغيير در حكومت بدهد بعد از دو سه روز همان حكم اول را تعيين نمايد مثل تنكابن پس از آنكه زحمات زياد كشيده خيانت و ظلم پسر نصرالسلطنه را بتمام وزراء دربار ثابت كرديم و معزول شده معتمدالدوله را منصوب كردند. معتمدالدوله عازم حركت بود ثانيا پسر نصرالسلطنه را منصوب كردند.
رئيس- شايد اصل نداشته باشد بايد بوزارت داخله نوشته شود.
وكيل التجار- خوبست آن قانونى را كه هر كس صاحب مستغلات كلى در ايالتى است نبايد حاكم آن ايالت شود بنويسند.
آقا سيد حسن تقى زاده- آن لايحه قانونى كه آقا شيخ حسين گفته بود بنده مختصراً چيزى نوشته ام عوض آنكه مباحثات ديگر بشود خوبست اين قرائت شود.
رئيس اجازه داد و آقا سيد حسن تقى زاده شرحيكه در اين خصوص نوشته بود قرائت كرد باين مضمون.
هر كسى در ايالتى كه سواى مسكن اموال غير منقوله زائد بر هزار تومان ملك داشته باشد نميتواند در آن ايالت حاكم شود.
 (جمعى گفتند اين مقدار خيلى كم است).
حاجى سيد نصرالله- من هم چيزى نوشته ام ملاحظه بفرماييد چطور است قرائت نموده باين مضمون.
اشخاصيكه صاحب مستغلات و املاك در ايالتى هستند از طرف دولت بحكومت آنها منصوب نميشوند.
حاجى محمد اسمعيل آقا- اينها كه ميفرماييد چه قاعده است مگر ما اميدوارى بقانون عدالت نداريم.
آقا سيد حسن تقى زاده- اطمينان داريم در ساير ممالك هم همين قانون هست.
سعدالدوله- در هيچ جاى عالم نيست وقتى كه قانون عدليه مجرى شود محتاج باين چيزها نيستيم واگر بآن قانون اطمينان نداريم باينها هم اطمينان نبايد داشت.
آقا ميرعماد- حكاميكه صاحب ملك هستند املاكى را كه غصب كرده اند صاحبانش نميتوانند استرداد نمايند آنها اگر در آن ايالت حكومت نداشته باشند ممكن است استرداد كنند و تظلم نمايند.
سعدالدوله- همان حاكم كه برود جاى ديگر آنجا هم ظلم ميكند اين قانونى كه جلو او را آنجا ميگيرد اينجا هم ميگيرد و آن متظلم بقانون عدالت ملك خودش را استرداد ميكند شما يكى از وكلاى مجلس هستيد رأى شما بايد عموميت داشته باشد شما به نصرالسلطنه و ظل السلطان نچسبيد به عدليه بچسبيد او را درست كنيد وزارت عدليه را بخواهيد كه بوظايف خود عمل نمايد اينها درست ميشود اينكه من هميشه ميگويم و ميگفتم وزراء بايد در مجلس حاضر باشند براى اينكه وزير عدليه ببيند اين عارضها اينجا چه ميكنند كه مانع از كار ما ميشوند اگر اداره او ناقص است تكميلش را از دولت بخواهد او مسئول است اگر كافى نيست استعفاء بدهد.
ميرزا ابوالحسن خان- وزير عدليه بايد قانون داشته باشد و همه احكام او بايد بقانون شرع باشد مشيرالسلطنه كاملا عالم بقوانين شرعيه نيست واگر قانون عرفيه است آنهم كه شما چيزى ننوشته ايد پس در اينصورت او چكند.
سعدالدوله- كراراً گفته شد فرق است ميان قانون و تنظيمات. قانون ما همان قرآن است و اغلب قوانين فرنگ هم مأخوذ از قرآن است مثلا وزير عدليه ميداند كه دزد بايد دستش را بريد ولى نقصيكه هست در اجراى آنست بايد از او پرسيد كه چطور اين قانون را اجرى ميكند اگر ميداند چرا نميكند اگر نميداند از من بپرسد تا بگويم.
آقا ميرزا فضلعلى آقا- ازمسئله خارج شديم حكاميكه در ايالتى صاحب مستغلات هستند نبايد حاكم شوند ميگويند در بعضى از دول متمدنه اين هست من اطلاعى در اين خصوص ندارم بايد ملاحظه كرد كه اين قانون موافق با شرع است يا خير مضر است يا نافع در صورت موافقت با شرع و عدم ضرر البته صلاح است بواسطه اينكه عدالت فقط قاطع ظلم نيست در ممالك خارجه با اينكه سالها است بسط عدل شده باز مى بينيم جنايات است پس معلوم ميشود فقط عدالت قاطع ظلم نيست عدالت محتاج است بممدات از قبيل همين قانون وغيره همانطوريكه پليس حافظ اموال و امنيت بلديه است اين قوانين جزئيه حافظ عدليه است حكومت در هر دولتى از مستقله و مشروطه و جمهورى يكنوع قوتى دارد البته وقتيكه صاحب مستغلات در آن ايالت شد بر قدرت او افزوده خواهد شد در اين خصوص خوبست رأى گرفته شود.
آقا سيد حسن تقى زاده- در ممالكى كه عدالت بسرحد كمال رسيده اين قانون جارى است و بعقيده من فوائد كلى دارد اگر بخواهيم ثابت كنيم كه در خارجه هست يا خير بايد كتاب بياوريم لكن ميتوانيم فوائدش را ثابت كنيم.
آقا ميرزا ابوالحسن خان- اين در قانون اساسى نيست ولى از محترمين انگليسها شنيده ايم بواسطه يونتيك كسيكه داراى مستغلات در ايالتى باشد بحكومت آن ايالت در انگلستان منصوب نميشود.
صديق حضرت- قانون عرفى چيزيستكه بمقتضاى وقت وضع ميشود ما لازم نيست قانونيكه در دويست سال قبل وضع شده حال اجرى داريم بواسطه آنكه آنوقت كه آن قانون را وضع كرده اند مقتضياتى داشته اند براى وضع آن قانون و حالا آن مقتضيات مفقود است چنانچه صفحات تاريخ بما نشان ميدهد و ممكن است ما حالا قانونى وضع كنيم كه اخلاف ما سى سال ديگر نسخ آن قانون نمايند و آن قانون از براى حاليه ما نافع باشد واز براى سى سال بعد مضر شايد وقتيكه قوانين عدليه بخوبى نوشته و مدون شد واز وزارت عدليه بخوبى نوشته و مدون شد و از وزارت عدليه مجرى شد ما محتاج باين قانون نباشيم لكن اين مسئله اقلا پنجسال طول ميكشد در اين صورت ضررى از براى حاليه ما ندارد اين قانون در وزارت داخله فرانسه مجرى است و حال آنكه در مملكت فرانسه حاكم فقط ناظر و رئيس ادارات است در هر ايالتى يك مأمور از طرف وزارت ماليه يك نفر از طرف وزارت عدليه و يك نفر از تلگراف خانه و نظام و غيره در آن ايالت هست و هر يك از اين ادارت بكلى از اداره حكومتى مجزى است معهذا اين قانون در آنجا مجرى است فقط بملاحظه اين كه وقتى حاكم در آن ايالت مستغلات داشته باشد در عمل انتخاب انجمن ايالتى آنجا ميتواند اغلب از بستگان خودش را منتخب نمايد بهمين يك ملاحظه اين قانون در آنجا مجرى است و معلوم است در مملكت ما تا زمانيكه ادارات باين نحو منظم شود كه حاكم فقط رياست و نظارت در ادارات داشته باشد چقدر اجراى اين قانون لزوم واهميت دارد.
حاجى محمد اسمعيل آقا- من بر ضد اين ميگويم كه آن كسيكه صاحب ملك است براى حفظ ملك خودش بيشتر ملاحظه و مراعات با رعايا مينمايد كه مبادا املاكش خراب شود و علاوه اين مطلب در حق فلان عالم و فلان وزير هم ميايد پس بايد قانون عدليه درست شود تا اينها همه بالتبع اصلاح شود قوام در شيراز چه قدر ملك دارد آقا نجفى در اصفهان همين طور پس بايد آنها را بيرون كنيد بجهت اين نسبت در همه آنها ميآيد شما قانون را درست كنيد اينها جزئيات است.
سعدالدوله- خصوصا در اين موقع كه وضع حكومتها تغيير ميكند حاكم هيچ كارى ندارد فقط رئيس انجمن شوراى آن ايالت است. عدليه از طرف وزارت عدليه معين ميشود ماليات رامامور وزير ماليه دريافت ميكند همين طور از طرف هر اداره مامور معين است حاكم هيچ دخل و ترصرفى در اين امورات ندارد او براى رسيدگى مجلس مشورت است كه روزى يكى دو ساعت در دارالحكومه حاضر ميشوند اگر مطلب مشكليست رسيدگى مينمايد هر گاه اصلاح شد فبها والا بمركز اطلاع ميدهند ديگر بهيچ وجه مداخله ندارد پس اول قانون عدليه است او را بايد درست كرد اگر كفايت نكرد آنوقت اين فصل را اضافه كنيد.
آقا شيخ حسين- بر هيچ عاقلى پوشيده نيست حاكمى كه ملك نداشته باشد هيچ طرف را ملاحظه نميكند اما اگر صاحب ملك باشد ممكن نيست كه ملاحظه نكند با آن هوى و هوس نفسانى كه دارد مكر معصوم باشد پس حاجى محمد اسمعيل آقا كه فرمود ملاك ملاحظه ملك خودش را ميكند همينطور هم بگويند كه مظلومين هم جرأت ندارند كه اظهار تظلم كنند.
آقا ميرزا ابوالحسن خان- اين وقتيست كه عدليه مرتب نباشد اما وقتيكه عدليه درست و مرتب شد فرقى نميكند.
آقا سيد حسن تقى زاده- بكلى اشتباه شده است وقتيكه عدليه و ساير ادارات درست شد ميشود اين قانون را نسخ كرد مقصود اين نيست كه صاحبان املاك را بايد بيرون كرد و حال آنكه تمام اين اغتشاشات را آنها ميكشد اگر اين قانون هيچ فايده نداشته باشد و در انتخابات همين خيلى فايده است آنكس كه صاحب ملك است اسباب فراهم ميآورد كه از كسان و بستگان خود را منتخب نمايد و انجمن ايالتى و بلدى را بميل خود تشكيل نمايد چنانچه انجمن اصفهان كه شنيده ميشود بهواى نفسانى شد و بعلاوه احتكار جنسى هم نخواهد شد و خيلى از ملاحظات ديگر است كه همه آنها را بايد ملاحظه كرد.
حاجى محمد اسمعيل آقا- آصف الدوله ملك داشت كه اين همه كارها كرد اينها كه ميگوييم همه براى قانون است.
آقا سيد حسين- از اين قرار معلوم است كه آنچه در خارجه نيست ما نبايد مجرى بداريم زيرا كه هر چه گفته ميشود تكيه گاه خارجه است بايد ببينيم كه در اينجا هست يا نه ما بايد امروزه ملاحظه كنيم كه اين قانون خوب است يا نه ميبينم حكامى كه ملاكند چه قدر ضرر براى رعيت دارد اولا گندم را انبار ميكنند و رعيت هميشه محتاج هستند و ديگر اين كه رعيت از ترس او نميتوانند اظهار تظلم كنند بايد ملاحظه حال عموم را كرد كار بشخص نداريم.
حاجى معين التجار- اين مسئله خيلى مهم است و اخراجش خالى از اشكال نيست حكام فقط همين اينها نيستند كه از طرف دولت معين ميشوند حكام جزء خوانين و رؤساى ايلات كه تمام ملاك ميباشند و اين قانون را امروزه ببينيم ميشود اجرا كرد يا نه ديگر اينكه قانون را تيكه تيكه بايد گذاشت يا بايد اساس را درست كرد.
دكتر ولى الله خان- بعضى چنين تصور ميكنند قانونيكه وضع شده ديگر نميشود او را برداشت اين نيست قانون دو قانون است يك قانون آسمانى الهى كه آن تغيير و تبديل ندارد (لامبدل لكلمانه) و يك قانون عرضى ما اين قانون عرضى را ميگوييم و ببينيم فصلى دون فصل وضع شده و بعد جمع آورى شده و مدون گشته يا يك دفعه معلومست هر قانونى كه وضع شد بواسطه يك حادثه جعل شده همين قانون كه امروز صحبت شد اگر بنا باشد كه كليه ملاكين دست از حكومت بكشند اين غلط است بايد يك ترتيب صحيحى داشته باشد وقتيكه ما صفحات كتب را ملاحظه كنيم ميبينيم كه هر قانونى بمقتضاى وقت در يك جايى گذاشته شده آن اوقاتى كه در فرانسه ملوك الطوايف بود بمقتضاى وقت تيكه تيكه قانون وضع و جعل مينمودند بعد آنها را جمع ميكردند حال فكر كنيد اين مملكت ما سالهاى سال است كه مردم آن مظلوم واقع شده اند عدليه هم طول دارد كه درست شعبات آن در همه جا دائر بشود پس حالا بايد اين قانون را بيك اندازه جعل كرد كه فايده داشته باشد نه مطلقا.
حاجى محمد ابراهيم- ما قطع داريم كه پنج نفر دزدند يكنفر از آنها را گرفتيم و كمال قدرت هم داريم كه ايشان را بگيريم حالا اين يك نفر را رها كنيم برود كه ما قوت خود را بانها نشان بدهيم يا لازم نيست.
حاجى سيد نصرالله- اين حرفها سير در حواشى است قانون را خواه خارجه وضع كرده باشند يا نكرده باشند ما مكلفيم بمصالحى كه در آن ماده است. در اين كه قانون مفيد است هيچ شبهه نيست آن شخص حاكم اگر با كفايت است برود بحكومت جاى ديگر اين كه ميگوييد فرق نميكند من ميگويم آيا ممكن است كسيكه چهارصد پارچه ده داشته باشد تا ملك او مشروب نشود واستيفاى حظ نفس خودش را نكند بگذارد ملك غير مشورب بشود اين از محالات است مگر داراى عصمت باشد.
حاجى معين التجار- بمقتضاى وقت ملاحظه كنيد كار باشخاص نداريم چهارصد يا بيشتر يا كمتر اين قانون شما كليه است و ميخواهيم ببينيم كه موقع اجرايش هست؟
حاجى سيد نصرالله- شما مقصدى در پيش داريد كه از كوه البرز بزرگتر است اگر اين پيش نرود آن هيچ پيش نخواهد رفت.
حاجى معين التجار- اين قانون را بطور عموم بنده عقيده ندارم زيرا كه در بعضى موارد موقع اجرا ندارد.
آقا ميرزا ابوالحسن خان- اين قانون براى فرمانفرمايى ولايات و ايالات خيلى لازم است بجهت اينكه بنده اين مفسده را در زمان حكومت صاحب ديوان در فارس مشاهده كردم چون ملاك بود از بابت نان خيلى ضررها بمردم وارد آمد بعقيده من در حق آنها صحيح است (بعضى تصديق كردند).
احسن الدوله- ملك داشتن و نداشتن مناط در ظلم كردن و نكردن نيست چنانچه در چهار سال قبل نظام السلطنه آمد بآذربايجان هيچ ملك نداشت آتشى افروخت كه هنوز هم شراره اش در آذربايجان باقيست اين تقصير خودمانست اگر اتحاد باشد حاكم كارى نميتواند بكند اگر اهل آذربايجان در آنوقت مثل حالا متحد بودنداو نميتوانست يك تخم مرغ از تمام آذربايجان فايده ببرد يعنى تعدى نمايد. پس بايد قانون نوشت و همگى متحد باشيم كه كسى نتواند ظلم بكند.
آقا سيد حسين- مقصود از اين قانون در حكام كل و فرمان فرمايانست امروز بمقتضاى وقت براى آنها بايد قانون را نوشت اگر بعدها مقتضى باشد بطور تعميم تا حكام جزء و مباشرين حكومت را هم دارا باشد چه ضرر دارد.
آقا سيد حسن تقى زاده- يك قانونى كه در تمام صور نفع داشته باشد و در هيچ موضوعى ضررى متصور نشود ميان دو مليون مواد قانونى نادر است در عالم لابد يكفرد ضرر خواهد داشت قانون بايد نوعيت و اغلبيت داشته باشد پس نميشود بيكى دو مثال گفت اين قانون خوب نيست اين قانون خوبست ميگوييم در آن موارد بتدريج و مقتضاى وقت اجراء بشود يا مواردى كه بايد مستثنى كرد استثنا ميكنيم.
رئيس- هر مطلبيكه اول صحبت بشود اطراف او ملاحظه نشده است بنظر اولى خوب ميآيد ولى وقتيكه طرح شد معلوم ميشود نظرهاى ديگر هم هست پس تعجيل نبايد كرد و قدرى تأمل و فكر بكنيد جهات او ملاحظه بشود آنوقت مذاكراه وضع بشود.
آقا حسن تقى زاده- پس خوب است كميسيونى براى اصلاح آن مقرر بشود.
</section>
<section type="session" number="53">
جلسه: 53
وقايع و مذاكرات روز پنجشنبه 29 شهر محرم الحرام 1325 دارالشوراى ملى‏
خلاصه مذاكرات روز سه شنبه 25 را آقا سيد محمد تقى قرائت كردند.
رئيس- اين كارها و تظلمات شخصى كه هر روز بمجلس وارد و اظهار ميشود اسباب زحمت شده و مجلس را از كار و تكليف خود بازداشته بايد نظامنامه بلدى امروز قرائت شده اصلاح شود كه مردم يك اندازه آسوده شوند.
 (چون امروز چند نفر از اهل اصفهان در مجلس حضور داشتند جمعى از وكلا اظهار كردند اول اصلاح كار اهالى اصفهان بشود كه از همه امور مقدم و مهمتر است جمعى ديگر از وكلا گفتند آنچه وظيفه مجلس بوده در اين باب اقدامات نموده والان هم چند روز است حجج اسلاميه و وزراء در دربار و تلگرافخانه مشغول اصلاح اين كار هستند.)
آقا سيد مصطفى- اصفهان صد هزار بلكه بيشتر جمعيت دارد لابد پنجاه هزار نفر از آنها متظلم هستند آيا باينها ظلم شده يا نه و بايد رفع ظلم و رسيدگى بشود يا نه؟ حال هر طور كه صلاح است اقدامى نماييد كه اينها آسوده شوند.
رئيس- جواب اين سئوال شما همان است كه پريروز گفته شد اگر بيكنفر هم ظلم بشود بايد رفع كرد ولى از راهش و راه صحيح همين است كه رفته ايم بايد اينگونه امور را بدوابجاهاى لازمه اظهار نماييم و جواب بخواهيم.
آقا سيد عبدالحسين شهشهانى- جناب رئيس ميفرمايند آنچه تكليف مجلس و مجلسيان است گفتگو نمايند امروز ميخواستم اين صحبت را نمايم كه در چه خصوص گفتگو شود بفرماييد؟ گمانم اين است اين وضع كه فعلا داغريم مخالف با نظامنامه است زيرا موافق نظامنامه اين است كه وكلا از اطراف بيايند اينجا باتفاق يكديگر اصلاح امور كنند بطور عدل و مساوات اگر بنا شد بطوريكه وضع سابق اقتضا ميكرد حكومت مستبده باشد و وزراء مسئول چنانكه گفتند مسئول هستند بهمان حال سابق بمانند اختصاص باصفهان و جاهاى ديگر ندارد چند روز ديگر از همه جا صدا بلند خواهد شد وضع تهران بدتر از جاهاى ديگر است. جهت اين اختلافات اين است كه مجلسيان معلوم نيست بتكليف خود عمل ميكنند يا نه بايد اوضاع سابقه برداشته شود و در سلطنت مشروطه امور بطور عدل و مساوات اصلاح گردد اگر ما ترتيب امور را ندانيم يا اگر چنانچه بدانيم و بعمل نياوريم همه روزه مبتلا خواهيم بود ترتيب در اين كار اتفاق و اتحاد است كه اولين كار واجب ماست و اگر چنانچه اين اتفاق واتحاد را گفتيم و مستحكم كرديم تمام اين حرفها از ميان خواهد رفت چون ما از اول تكليف واجب خودمانرا فراموش كرده ايم اينطور شد ما قسم ياد كرديم و قوه مجريه ما قسم ياد نكرده است و اينكه ملل متمدنه است يا باصطلاح اينجا قانون انجمن محلى است كه جزو عدليه است.
رئيس- اشتباه نشود اين قوانين بلديه است چون امروزه شهرها خاصه طهران خيلى مغشوش است اين قانون بلدى تمام شود ديگر ما آسوده ميشويم و همه روزه تظلمات شخصى و غيره بمجلس اظهار نميشود و يك قانون ديگرى است نوشته ميشود مال انجمنهاى محلى است كه بايد حفظ حقوق و عدالت را نمايد آنهم در همين چند روزه تمام شده در مجلس قرائت خواهد شد. (در اين موقع آقا ميرزا ابوالحسنخان تلگرافى ابراز كرد كه اهالى شيراز بتوسط ايشان مخابره نموده بودند قرائت شد قريب باينمضمون).
 (صدرالعلماء و ساير فدويان ملت و حامى انجمن اسلامى كه قريب پانصد نفرند بجهت پيشرفت امور دو روز قبل از قوام الملك خواهش تشكيل انجمن كردند تا دستور العمل برسد اين مطلب برخلاف رأى استبداديان شده قوام الملك ديروز باولياى دولت از چند نفر محترمين شكايت كرده همينقدر بدانيد هر گاه نسبت بمحترمين توهينى شود فساد بزرگى خواهد شد.)
 (رئيس باز متذكر شد كه نظامنامه بلدى خوانده شود جمعى گفتند عدليه از هر چيز مهم و مقدم تر است وجمعى را عقيده اين بود بايد اولا فكرى نمود كه مابين مجلس واولياى دولت اتفاق و اتحاد حقيقى معنوى شود و وزراء مسئول هم قسم ياد نمايند و رفع اين اختلافات بشود).
حاجى محمد اسمعيل آقا- كاريكه اهم است رفع اغتشاش از اطراف و ولايات است فكرى درين باب بشود كه رفع اين اغتشاشات بشود خواندن نظامنامه بلديه وغيره بعد از تحصيل امنيت است با اين انقلابات كه هست نميشود بايد اصلاح مفاسد بشود امروزه مى بينيم روز بروز مفسده بيشتر ميشود همينطور ما مشغول خود باشيم مردم هم در اضطراب باشند آن اصفهان آن تبريز آن شيراز آن جاهاى ديگر فكر اصلاح اينها را بكنيد.
آقا ميرزا فضلعلى آقا-
چو در طاس لغزنده افتاد مور رهاننده را چاره بايد نه زور
امروز ما نميدانيم كه آنچه گفتند چه چيز است هر يك يك چيزى ميگوييم و امروز كه كارها باين وضع است ما نميتوانيم بگوييم جهت اينست طرف ما كه دولتيان هستند مغرضند ليكن ميتوانيم بگوييم جهت اينست كه آنها در اصلاح امور يك خيالى مينمايند و مجلسيان هم يك خيال ديگر تنها فكر و خيال فايده ندارد پس علاجى فعلا بنظرم رسيده و آن اينست كه يك هيئتى از وزراء و يك هيئتى هم از مجلسيان معين شده انجمنى تشكيل شود اولا در همين كار اصفهان و ثانيا در اموراتى كه مترقب هستيم و اتفاق خواهد افتاد مذاكره و مداقه نمايند و نتيجه آراء خود را لايحه نوشته بمجلس بدهند گفتگو شود آنوقت ديگر نه دولتيان ميگويند ما اطلاع نداشتيم نه مجلسيان ميگويند ما اطلاع نداريم و رفع اين اغتشاشها ميشود.
 (آقا ميرزا سيد محمدو جمعى گفتند اينكار بسيار خوب است تا ما بين مجلس و دولت اتحاد واقعى نشود رفع اين اغتشاشها نخواهد شد.)
رئيس- مقدمات اين كار فراهم آمده چند نفرى از طرف دولت معين شده اند چند نفر هم از طرف مجلس معين شود هفته چند روز با هم نشسته گفتگو نمايند خيلى خوب است همين حالا از مجلس چند نفرى كه صلاح بدانند معين شود.
آقا ميرزا فضلعلى آقا- هر چند اصلاح كار اصفهان لازم است و تأخير آن صحيح نيست ولى چون بايد در اينكار فكرى كرده باشد براى روز شنبه.
 (در اينموقع كاغذى از طرف تجار تهران قرائت شد كه خلاصه آن قريب باينمضمون است بواسطه نبودن عدليه تمام حقوق ما در عهده تعويق و تعطيل مانده استدعا داريم كه تأسيس عدليه منتظمه بشود اگر تا چند روز ديگر اقدام نشود عموما در مجلس حاضر و متشكى خواهيم بود.)
صديق حضرت- دو سئوال دارم و مكرر آقاى تقى زاده گفتند مطالبى كه امروز در اين جا گفتگو شد فردا فراموش ميشود يكى مسئله انطباعات بود جمعى هم اينجا هستند ميگويند وزير علوم را خواستيد ترتيب اينكار چه شد بنده جواب گفتم دو دفعه آمده اند بواسطه بعضى كارهاى مهم ديگر ممكن نشد در اين خصوص گفتگو شد پس خوب است روز شنبه او را بخواهيد يكى ديگر در مستدعيات هفتگانه مشروطه قرار شد وزراء هشت نفر باشند ديگر وزيرى نباشد و جناب مخبرالسلطنه وعده دادند كه تا 5 روز ديگر اينكار را مرتب نمايند حالا پنج روز يك ماه و بيشتر شده است و وزير همايون كه نبايد داراى اين اسم باشد حالا وزير پست هم شده و داراى دو وزارت است.
رئيس- اينها بتدريج اصلاح خواهد شد.
</section>
<section type="session" number="54">
جلسه: 54
 (مذاكرات روز يكشنبه دوم شهر صفرالمظفر 1325 دارالشوراى ملى).
خلاصه مذاكرات روز پنجشنبه 29 محرم الحرام قرائت شد.
احسن الدوله- جناب رئيس تلگرافى از تبريز آمده اجازه ميدهند قرائت شود. (پس از تحصيل اجازه تلگرافى از طرف اجزاء پستخانه گمرك تبريز قرائت كرد باين مضمنون). حضور جناب احسن الدوله وكيل آذربايجان اجراء ادارتين از تعديات رؤسا مجبوراً تعطيل در انجمن متحصن امضا ارفع السلطنان، اديب، نعمت، بكرات عرض شده كه بعد از معزولى مسيونوز و پريم از ادارتين گمرك و پست لازم بل واجب بود كه وزارت ماليه يكنفر مدير ايرانى معين نمايند كه از روى بصيرت عمل كرد اين دو اداره را ضبط كرده نگذارد مال دولت و ملت تفريط بشود و حال مى بينيم كه هيچ اقدام نشده بلكه باقتدار نوز و پريم افزوده اند (و مسيومورناد) مجسيمه صرف است و بى اجازه اين دو نفر هيچ كارى نميتواند بكند و تلگراف اجزاء گمرك و پست شاهد حال است بايد بوزارت ماليه اظهار كرده مطالبه جواب شود.
رئيس- بلى بايد اين تلگراف را از براى وزير ماليه فرستاد و از ايشان تحقيق اين مطلب را خواست تا ببينيم چه جواب ميدهند و روز پنجشنبه مذاكره شد كه يك عده از هيئت مجلس انتخاب شود كه با عده هيئتى از رجال كه از طرف دولت معين ميشود در اينجا كميسيونى تشكيل داده براى اصلاح اموراتى كه اتفاق مى افتد و تدارك كار مذاكره نمايند حال امروز آن عده كه بايد از طرف مجلس معين شود انتخاب نماييد.
در اينموقع آقا ميرزا حسين و آقا شيخ حسين شهيدى وكلاى قزوين چنين اظهار داشتند كه حال شش ماه است اين مجلس مقدس افتتاح شده هيچ كارى براى ملت صورت نداده و نزديك است مردم مأيوس شوند و با آنچه اميد داشتند آثارى نمى بينند اگر در حقيقت همين طور است و كارى از مجلس پيشرفت ندارد پس ماها هم برويم خانهاى خودمان آخر اين مردم كه ما را وكيل نموده اند تمام چشم براه و منتظر هستند كه نتيجه از مجلس براى ايشان حاصل شود و يقين است كه عدم پيشرفت كار هم بواسطه متفق نبودن اولياى دولت با ملت و همراهى نكردن در اصلاح امور است و اگر دولت با مجلس اتحاد و اتفاق نداشته باشد هيچ كارى پيشرفت نخواهد كرد و براى حصول اين اتحاد و اتفاق كه اولياى دولت اطمينان حاصل نمايند اگر مجلس صلاح بداند چند نفرى از حجج اسلاميه و چند نفرى از اعضاء محترم مجلس انتخاب بشود و در حضور صدارت عظمى بايشان اطمينان داده اتحاد و اتفاق حقيقى بعمل آمده معاهده نمايند از براى اصلاح امورات مملكت و ترفيه حال رعايا و امنيت رعايا و پيشرفت مقاصد مجلس اگر اين اتحاد بشود و وزرا هم در مجلس حاضر شوند كارى از پيش ميرود والا همين است كه هست.
رئيس- اولا هر دو آقايان در اشتباه هستند آنهاييكه بوده اند ديده اند در اين شش ماه مجلس خيلى كار كرده و ثانيااين كاريكه اقدام كرده ايم كه تشكيل كميسيونى داده شود از چند نفر رجال دولت و وكلا براى همين اتحاد و اتفاق مابين دولت و مجلس است. و اينكه شنيده ايد وزرا در خارجه همه روزه در مجلس حاضر ميشوند چنين نيست بى ترتيب حاضر نميشوند آنجاها هشت ماه تعطيل است در اين مدت كار تدارك نموده وقت انعقاد مجلس پيشنهاد نموده و همه روزه در مجلس حاضر ميشوند و اينجا تدارك كارى نكرده اند كه همه روزه حاضر شوند. و اين ترتيب خوب ترتيبى است دولت اقدام كرده بجهت اين است با وزراء مسئول گفتگو كرده تدارك كار نمايند.
آقا ميرزا ابوالحسن خان- در اينكه اين راه بهترين راهها است بجهت رسيدن بمقصود حرفى نيست ولى عرض دارم آن روز جناب دبيرالملك اينجا تشريف داشتند و بسمت معاونى وزارت داخله معرفى شدند گفتگوى عزل شاهزاده ظل السلطان بود مجلس بتوسط ايشان پيغام داده و خواهش كرد ورأى داد اعليحضرت هم مرحمت فرمودند ديروز جواب مساعد آمد اما آيا تكليف وزارت داخله يا معاون ايشان اين نيست مطلبى كه از طرف مجلس اظهار ميشود بايد رسما جواب مجلس فرستاده شود يا بديگرى اين مطلب صحيح است يا نه؟
آقا سيد عماد- ممكن است بعد از اين يعنى بعد از صدور فرمان بيايند و جواب بياورند.
آقا ميرزا ابوالحسن خان- اعليحضرت كمال همراهى و مرحمت و پدرى فرمودند ولى تكليف وزارت داخله اين است مطالبى كه اظهار ميشود رسما بايد جواب بدهند.
آقا ميرزا حسين طبيب- مقصود بنده هم همين است كه عرض كردم وزراء همراه نيستند و حكام متذرند كه استقلال نداريم و بتظلمات رسيدگى نميشود ظلم و بى اعتدالى بهمانطور سابق باقى و بلكه زيادتر شده و سلب امنيت گشته اموال مردم را كه ميبرند آنها را نبايد علاج كرد؟
آقا ميرزا ابوالحسن خان- اينها را انجمن علاج ميكند ولى در خصوص جواب مطلبيكه ذكر شد مجلس صلاح ميداند بوزير داخله اخطار شود.
آقا شيخ حسين- قرار بود هر چه رئيس بدواً بفرمايند در آن باب گفتگو شود حق صحبت ديگر نداريم.
رئيس- حالا هم تكليف همان است مطلب در باب مذاكره تشكيل كميسيون بود.
وكيل التجار- اين كميسيون موقتى است يا دائمى و براى چگونه مذاكرات حق دارد و آيا اين كميسيون آمدن وزراء مسئول را بمجلس رفع مينمايد يا نه وقت انعقادش كى است.
رئيس- اين كميسيون موقتى است و رسيدگى بكارهاى لازمه اتفاقيه و تظملات ولايات نموده و تدارك كار براى مجلس مينمايد كه كارهاى بى ترتيب و بى تدارك بمجلس نيامده باشد و هم مداقه بشود از طرف دولت و هم مجلس بعقيده من كه خيلى فايده دارد واسباب پيشرفت كارها ميشود و بعد از آمدن مذاكرات آن كميسيون بمجلس راجع به وزارتخانه باشد آنوزير بايد در مجلس حاضر شود پس وزرا را مستعنى از آمدن بمجلس نميكند (در اين خصوص وكلا را اختلاف آراء حاصل شد بعضى را عقيده اين بود عده ئيكه از طرف دولت براى كميسيون معين ميشود بايد از وزراء مسئول باشند زيرا كه طرف مجلس وزراء مسئول هستند رأى جمعى بر اين بود كه لازم نيست حتما از وزراء مسئول باشند بجهت آنكه تشكيل اين كميسيون فعلا براى توافق و اتحاد ما بين دولت و مجلس است در اينصورت عده كه از طرف دولت انتخاب ميشود از هر طبقه باشد ضرر ندارد).
حسنعلى خان- جمعى از آقايانيكه در اينمجلس حضور دارند از قوانين خارجه مطلع هستند و ميدانند كه در آنجا ها يك مجلس ثالثى غير از مجلس سنا و مجلس ملى هست براى اينكه قوانينيكه در مجلس ملى يا در مجلس سنا وضع ميشود بآن مجلس ارائه ميشود و در آنجا مذاكره و مباحثه شده پس از تنقيح مجددا برميگردد بمجلس و اخذ رأى ميشود و نبايد اعضاء آنهم از وزراء مسئول باشند و ما هم يك همچو مجلس تشكيل بدهيم و اعضاء آن هم از وزراء بيكار باشند اينها مطلبى نيست كه اين قدر مذاكره و پيچيدگى شود.
رئيس- اشخاصيكه از طرف دولت معين شده اند يكى وزير داخله است كه از وزراء مسئول است يكى هم فرمانفرما است و يكى معاون الدوله و يكى مخبرالسلطنه و مذاكره اينها هم در آن كميسيون قطعى نيست و مجبور نيستيم كه رأى آنها را قبول نماييم موقتى تدارك كار مينمايد براى مجلس حال اگر لازم است بگوييد لازم هم نيست بگوييد.
وكيل التجار- در اصل كميسيون حرفى نداريم ولى مقصود اين بود اولا عده كه از طرف دولت معين شده معلوم شود كه ما هم مقابل آن عده عده از مجلس انتخاب نماييم و ثانيا آنها چه اشخاصى هستند معين شود كه ما هم اشخاصى را معين كنيم كه با آنها مقابل بوده گفتگو نمايند.
رئيس- اين تحقيقات وقتى است كه رأى آنها اثرى داشته باشد ولى گفتم رأى آنها اثر ندارد فقط مذاكره آنها براى اصلاح انديشى است و تدارك كار مينمايند كه پيشنهاد بمجلس شود.
وثوق الدوله- اگر اين كميسيون قانونا تشكيل ميشود بايد رأى گرفته شود و اگر قانونا تأسيس نميشود محتاج برأى گرفتن نيست.
آقا ميرزا سيد محمد مجتهد- مگر قرار نيست هر كس هر چه بنظرش رسيد آزاد است بمجلس اظهار نمايد اين كميسيون هم همان است پس از مذاكره در مطلبى آراء خود را بمجلس اظهار ميدارند واين در جزء نظامنامه هم هست.
 (آقا سيد حسين واكثر از وكلاى اظهار داشتند كه باينطور بسيار خوبست ديگر محتاج برأى گرفتن نيست).
رئيس- حالا كه اخذ رأى لازم نيست پس من خودم اشخاص را معين ميكنم واين مسئله باينجا ختم شد واين حال رقعه ايست از طرف صدارت عظمى رسيده خوانده شود).
 (رقعه صدارت قرئت شد قريب باين مضمون چون تشكيات تجار از ملك التجار هر روزه باعث تصديع خاطر اقدس اعلى بود لهذا براى ملوكانه چنين علاقه گرفت كه اين مسئله در مجلس محترم شوراى ملى مطرح مذاكره شده قرار قطعى داده بموقع اجرا گذارده شود اگر چه اين كار از وظيفه مجلس خارج است ولى چون اهميت دارد اينكار را بطور فوق العاده قبول نموده قرار آنرا بگذاريد- و نيز دستخط اعليحضرت كه در اين خصوص صادر شده بود قرائت شد قريب باين مضمون.
جناب اشرف صدر اعظم، در باب عمل ملك التجار و تجار لازم است كه قرار قاطعى گذارده شود تجار آسوده شوند لهذا امر ميفرماييم اين مطلب را رجوع بمجلس شوراى ملى نماييد زودتر قرار قطعى بگذارند كه فورا بموقع اجرا گذارده شود.)
رئيس- بايد يازده نفر براى اينمسئله از مجلس انتخاب شود كه در كميسيون عليحده در اين باب مذاكره نمايند حال هر كس را انتخاب مينماييد بكنيد واينكار كار مجلس نيست ولى همينطور كه جناب صدر اعظم مرقوم فرموده اند بايد بطور فوق العاده قبول كرد حال قبول ميكنيد يا نه اگر قبول نميكنيد جواب نوشته شود.
 (در اين مسئله وكلا را عقيده مختلف شد بعضى گفتند كه بدواً يك مجلس حاج ملك التجار در مجلس عمومى حاضر شده گفتگويى شود بعد رجوع به كميسيون گردد بعضى گفتند اصل ترتيب مجلس اين است هر كارى اول بايد بكميسيون رجوع شود بعد بمجلس ارائه شود پس در اينصورت حضور حاجى ملك التجار يكدفعه در مجلس عمومى و مطرح مذاكره شدن عمل تجار با ايشان هيچ فايده ندارد همان بدواً رجوع بكميسيون بشود بهتر است).
آقا سيد عبدالله مجتهد- اين كاريست كه شاه رجوع فرموده است بمجلس و مجلس هم براى كسب و تحصيل شرافت واطاعت امر همايونى باشد اين عمل را بطور صحيح اصلاح نمايد مشروط باينكه حاج ملك التجار فقط يك دفعه در اين مجلس عمومى حاضر شود براى تحرير دعوا و بعضى هم بعضى گفتگوها ننمايند و جواب رقعه صدارت هم خوب است باين طور بنويسيد كه مجلس اينكار را محض امتثال امر همايونى قبول كرده است و بايد چند نفرى هم از وزرا و علما با اشخاصى كه از مجس انتخاب ميشوند باشند. چون اينكار بزرگيست براى ختم عمل انجمنى تشكيل شود و آنهم بعد از حضور حاج ملك التجار يكدفعه در مجلس عمومى در همين جا يك اطاق مخصوصى معين شود كه در روزهاى تعطيل مجلس انجمن فوق العاده تشكيل شده اين عمل ختم شود و در مجلس عمومى همان دفعه اول جز تحرير نزاع و دعوا چيز ديگر نبايد مذاكره شود اينجا تحرير دعوا را ميكنند و رئيس صورت آن را ضبط ميكند كه ديگر مطلب را برنگردانند وحرف ديگر نزنند و اقامه شهود و مستند بسند در آن انجمن مخصوص باشد.
 (در اينموقع اوراقيكه براى اخذ رأى منتشر كرده بودند جمع كرده از گرفتن رأى منصرف شدند).
آقا ميرزا ابوالحسن خان- اين مجلس مجلس شورى است يا مجلس امر اگر مجلس شوراست بايد هر كسى عقيده خود را اظهار نمايد نه اينكه چند نفرى امر نمايند ورقه رأى را جمع نمايند اين را نميشود قبول كرد.
حاجى سيد نصرالله- اينطور كه آقايان فرموند كه دفعه اول طرح مرافعه در مجلس بشود ضرر ندارد.
رئيس- حال اين مطلب باشد پس از ختم مجلس در اطاق ديگر مذاكره و ختم بشود. جناب دبيرالملك تشريف آوردند مطلبى دارند تلگرافى از حكومت استرآباد در باب اسرا قوچان بوزارت داخله آمده قرائت شود.
 (تلگراف مزبور را قرائت كردند مشعر بود بر اينكه فعلا استرداد اسرا بطور خريدارى و دادن وجه اسلم و اصلح است حال تكليف چيست.)
ميرزا محمود خوانسارى- جناب رئيس عرض دارم اجازه ميفرماييد اولا آنكه نواب امير خان سردار در اين تلگراف يك سهو قلمى فرموده اند يا در روزنامه مجلس اشتباهى شده است در نطق جناب آقا سيد حسين مقصود سردار مفخم لاريجانى بوده است كه در اين باب داوطلب شد كه بدون قوه جبريه و ضرر دولت اسرا را مسترد نمايد.
ديگر آنكه در صورتيكه بر تمام اولياى دولت و وكلاى محترم معلوم شده است كه مرتكب اين كار سالار مفخم بجنوردى است از قرار تحقيق صحيح سالار مفخم بجنوردى تركمانهاى طايفه يموت را باينكار دعوت و تشويق نموده وارد خاك بجنورد كرده سپورسات و بلد راه داده ودستورالعمل بآنها داده وارد سرحد قوچان كرده بعد از كشتن چند نفر اشخاص و غارت پنجاه هزار تومان اموال و بردن شصت ودو نفر زن باسيرى دوباره بخاك بجنورد و از آنجا بمحل خود رفتند بعد از فروش اسرا واموال غارت شده نصف تمام آن وجه را بسالار مفخم دادند و دو نفر از آن اسرا معلوم شد از اهل بجنورد هستند آنها را گرفته بلاعوض بصاحبانش رد كرده حال چه ضرر دارد همين وجه را از خود سالار مفخم گرفته بدهند و اسرا را استرداد نموده بصاحبانش برسانند و مجازات سالار مفخم را هم كه مرتكب اين فعل شنيع شده بموجب قانون محمدى (ص) بدهند ليكن آن دخترهاييكه از قوچان و ساير جاها فروخته اند بايد آصف الدوله و شجاع الدوله قوچانى از عهده برآيند ربطى باسراى قوچان ندارد.
آقا ميرزا فضلعلى- چند روز قبل مذاكره اين مطلب در مجلس شده تمام شد حال ببينيم وزارت داخله چه اقدامات لازمه خواهد نمود.
آقا سيد حسن تقى زاده- روز يكشنبه جناب دبيرالملك اينجا تشرف داشتند عزل ظل السلطان مذاكره شد رفتند جواب بياورند روز سه شنبه آمدند بدون جواب و مذاكرات زياد در خصوص اين مطلب شد چون ايشان معاون وزارت داخله بودند بهمان پيغام شفاهى اكتفا كرديم و بعد هم رقعه نوشته شد و اعليحضرت هم مرحمت فرمودند رفتند جواب بياورند تاحال جواب نياوردند با اينكه مجلس حضورا از ايشان جواب خواست و حال غير از سابق است كه علماء و جمعيت شهرى اجتماع نمايند درعزل حكومت و عزل شود حالا مملكت مركز دارد بايد جواب بمجلس بيايد.
دبيرالملك- جواب مجلس هم تهيه شده امشب فرستاده ميشود.
آقا ميرزا فضلعلى- از آستارا چيزى نوشته اند خوانده شود قرائت نمودند قريب باين مضمون. در باب جنگل آستارا كه سابقا اجاره داده بودند بشخص فرنگى مدت آن منقضى شده حالا گويا دوباره و بدون اطلاع و تصويب مجلس بهمان شخص اجاره دادند اهالى اينجا از اين كار خيلى مأيوس شده اند مستدعى از امناى ملت هستند كه نوعى فرمايند اين نفع راجع بخودملت و دولت باشد.
دبيرالملك- اين مسئله بما ربطى ندارد ميفرماييد از وزارت خارجه تحقيق نماييم اطلاع بدهيم در اينموقع مخبرالسلطنه در مجلس حاضر شده اظهار داشت يكى از فقرات صحبت ديروز در خصوص قرارنامه بانك ملى ناقص ماند و آن مسئله تاريخ شمسى و قمرى است و گمانم اينست اين را هم بانك ملى قبول كرده باشد پس از فى الجمله مذاكره وكلاء بعضى از مؤسسين بانك كه حضور داشتند آن مسئله را هم تصويب نموده قرارنامه بانك ملى را كه روز شنبه در مجلس مخصوص تصويب و تنقيح شده بود قرائت نمودند و ورقه رأى منتشر باكثريت آراء چهار كرور استقراض دولت از بانك بحساب جارى دولت با بانك بطوريكه در قرارنامه نوشته و مقرر شده بود تصويب شد.
</section>
<section type="session" number="55">
جلسه: 55
مذاكرات روز سه شنبه 4 شهر صفرالمظفر 1325 دارالشوراى ملى‏
پس از انعقاد مجلس حاجى محمد وكيل كرمانشاه دو ورقه تلگراف كه از طرف اهالى كرمانشاه رسيده بود قرائت كرد قريب باينمضمون (1) توسط وكلاى كرمانشاه حضور حجج اسلام و رؤساى مجلس شوراى ملى در اين پنج شبانه روز كه بتلگرافخانه متحصن شديم نتيجه اين شد كه چند نفر علماى گرگ سيرت محض خاطر چند نفر مغرضين كه حكم تبعيد آنها شده بود نگذاشتند تبعيد شوند علاوه در خانه رئيس العلما جمع شده با اشرار و سرباز در پشت بام رفته حكم بجهاد نموده قريب يك ساعت سينه ما بيچارگان را هدف گلوله ساخته چهار نفر مقتول وچند نفر مجروح و هنوز معلوم نيست مجروحين از زوار و سادات وغيره چند نفر هستند اگر اساس مجلس محترم شوراى ملى براى رفع تعديات است براى خدا چاره نماييد و هرگاه براى پايدارى مغرضين است جواب بدهيد تكليف خود را دانسته بكجا بايد پناه ببريم تا فساد بزرگى نشده چاره نماييد. (2) از طرف مجلس مقدس امضاى دائر بودن انجمن و از طرف اولياى دولت تبعيد مغرضين رسيد امروز صبح خواستيم برويم مخالفين خانه آقا ابوالقاسم جمع شده در بالاى خانه خود با صمصام السلطان و جمعيت ما را شليك كردند پسر قوام الرعايا با شش نفر مقتول تلگراف به مجلس و بخاكپاى همايونى كرديم نتيجه اين شد اميرافخم معزول باين وضع چه طور برويم بخانهاى خود كار سخت شده.
رئيس- غير از اهالى آذربايجان كه بترتيب صحيح انتخاب وكلا خود را نموده باحترام روانه كردند ساير ولايات نفهميدند و اغراض سابقه خودشانرا در اين مورد بروز دادند مثل قزوين و كرمانشاه وغيره.
حاج معين التجار- آنچه از خارج اطلاع حاصل شده و نوشته اند اهالى آنجا دو فرقه شده و هر كدام بيست هزار نفر هستند هر حكمى بيك طرف بشود اسباب فساد خواهد شد و علاوه از اهل شهر الوار هم بحمايت دو طرف آمده اند اگر صلاح ميدانيد دو نفر از طرف مجلس بروند تلگرافخانه حضورا با آنها گفتگو كرده و نصيحت نمايند و ساكت كنند تا اينكه مأمورى برود.
رئيس- همينطور كه گفتيد تلگراف شد وامروز براى كار مجلس بدربار رفته بودم حضورا تحقيق كردم ساكت نميشوند بالاخره قرار شد يكنفر وكيل هم از اينطرف بيايد و بهمين طور تلگراف كردند.
آقا سيد حسين- تمام اين اغتشاشات و صداها كه در همه جا بلند است مثل رشت و قزوين و جاهاى ديگر براى نداشتن نظامنامه بلديه است فرستادن آن از همه چيز مقدم تر است پس اول نظامنامه بلديه را بنويسيد تمام شود و بولايات بفرستيد كه رفع اين اغتشاشات بشود.
حاجى سيد نصرالله- نظامنامه انجمن بلدى ربط باين مسئله ندارد آن نظامنامه انجمن ايالتى است و نوشته شده يكروز كار دارد كه تمام شده در مجلس قرائت شود.
رئيس- جماعتى مشغول نوشتن نظامنامه انجمن ايالتى هستند بلكه روزى پنجساعت و 6 ساعت كار دارد كه پاك نويس شود و در كميسيون قرائت شده بعد در اين مجلس خوانده شود پس از تصويب بصحه همايونى برسد اما اينها طورى هستند و عجله دارند كه يكى دو روز صبر نميكنند.
آقا سيد حسن- گفتگوى اهالى كرمانشاه با يكديگر در سر انجمن ايالتى است نه در خصوص وكلايى كه بايد بيايند بمجلس اين تلگرافى كه مخابره شده يكنفر وكيل هم از آن طرف بيايد ثمرى ندارد و رفع مخالفت آنها را با يكديگر نخواهد كرد.
حاج معين التجار- اهالى كرمانشاه منتظر رأى مجلس و حكمى از طرف آنجا هستند اگر تلگرافى بطوريكه عرض كردم بشود گمان ميكنم آنها ساكت بشوند.
رئيس- اگر متقاعد ميشدند بآن تلگرافات كه كرديم ساكت شده بودند واين حرفها نبود و سه روز پيش تلگراف شد تا نظامنامه برسد ده روز طول دارد بايد صبر نمايند و امروز بتوسط تلگراف گفتگوها شد معلوم شد دسته بندى كرده اند اين طرف هم ميگويند ما هم وكيل بفرستيم ما هم گفتيم بفرستيد.
آقا سيد عبدالحسين- چونكه همه روزه ما را مبتلا داشته واميدارد اين است كاريكه مفيد بحال دولت و ملت باشد وباعث اتحاد مابين دولت و ملت شود از ما سرنزده صحبت اتحاد دولت و ملت شد فرموديد ميشود و وزرا قسم ياد خواهند كرد معلوم نشد كى شده و خواهد شد صحبت عدليه ميشود گفته ميشود چندروز ديگر صحبت قانون ميشود گفته ميشود چند روز ديگر تمام ميشود وقت مجلس تنگ است و ملت بتنگ آمده اعقاد بنده اين است امروز اين اتحاد بشود بهتر است از فردا ما قوه خياليه هستيم و آنها قوه مجريه وقتيكه قوه اجرائيه نشد اسباب خرابى خواهد شد.
آقا ميرزا فضلعلى آقا- اين هاييكه گفتيد صحيح است ولى يك كسى ميخواهد ببيند كه مجلس شب و روز در كار است يا نه چه در انجمنها و چه در مجلس و چه در خارج اگر كار اصفهان پيش نيامده بود نظامنامه بلدى تا حال تمام شده بود.
آقا ميرزا ابوالحسن خان- رئيس مجلس در خارج از مجلس نماينده مجلس است امروز در حضور ايشان آن تلگرافى كه در باب اهالى كرمانشاه شده است بايد ببينيم نتيجه چه شده اگر نتيجه نبخشيد البته بايد ايستادگى كرد و خواست.
حاجى معين التجار- تمام اهالى كرمانشاه امروز دو فرقه شده اند و اسباب فساد برپا شده نميشود بگوييم بايد منتظر نتيجه باشيم و منهم نميگويم رايى را كه رئيس داده است مخالفت شود ميگويم دو نفر از طرف مجلس بروند نصيحت بكنند شايد ساكت بشوند.
اسدالله ميرزا- مشكل است اهالى كرمانشاه متقاعد شوند بآمدن وكيل اينها حرفشان درسر انجمن محلى است وانگهى اين قتل كه شده ايستادگى دارند خوب است تلگراف شود كه انجمن محلى توقيف باشد.
حاج ملك محمد- مشكل است باينهم ساكت شوند عقيده بنده اين است تلگراف بشود كه انجمن باقى باشد و مأمور براى رسيدگى خواهد آمد آنها هم بروند خانهاى خودشان.
آقا ميرزا ابوالحسن خان- در تلگراف وزارت داخله نوشته شده انجمن باقى باشد در اينصورت از اينجا تلگراف شود كه انجمن توقيف باشد صحيح نخواهد بود.
آقا سيد حسن تقى زاده- عقيده ام اينست از هر شهرى كه اختلافات انتخاب برپا شده و خبر ميرسد مشكل است آنرا دو فرقه پليتيكى فرض كنيم زيرا كه اين مسئله امروزه در مملكت ما نيست پس همينطورى كه رئيس فرمودند جمعى درست فهميدند جمعى هيچ نفهميدند آنهايى كه فهميدند پيش افتادند در اين صورت بايد منتخبين اول را قبول كرد آنهايى كه راضى باين امر نيستند حق آدم كشتن ندارند حق شكايت بحكومت و مجلس دارند بيايند اثبات بكنند و در هر جايى انجمن كرده و فوراً چند نفر از وكلا فرستادند خيلى خوب كار كردند.
حاج سيد نصرالله- وقتيكه عدد مخالفين كثير باشد چه بايد كرد دفع آنها را بكنيم اسباب فساد شود يا بايد مراعات بشود.
آقا سيد حسن تقى زاده- اين نظريكه ما داريم كه دو طرف هستند خبط است چندنفر متنفذين هستند بجهت استبداد و كسر شئونات خودشان ودير ملتفت شدن باعث اين فسادها ميشوند.
آقا ميرزا ابوالحسن خان- اين صحيح است كه باعث اين فسادها بعضى از متنفذين هستندولى حتى الامكان بايد ملاحظه كرد خونريزى نشود آنها هم از ملت هستند اگر اين جلوگيرى نشود باعث خونريزى و اغتشاش ميشود.
حاج امجد السلطان- امورات كرمانشاه اهميت دارد و با اين تلگراف كه بآنها مخابره شده بدتر خواهد شد وامروز با اين تلگرافات آن طرف ساكت نخواهند شد بجهت آنكه حمايت كن آنها آقا سيد ابوالقاسم و غيره هستند اگر ميخواهيد اصلاح شود عجالة تلگراف شود بهر دو طرف انجمن توقيف و دست از پا خطا نكنند تا مامور برسد.
رئيس- خيلى مذاكرات در اين باب شده عقيده ام اين است گفتگوى حضوريكه در تلگراف خانه شده ببينيم چه نتيجه ميدهد اگر نتيجه نداد آنوقت تلگراف از طرف مجلس ميكنيم شايد فعلا تلگراف ما هم اثرى نبخشد و حالا رايزنى انجمن ماليه داده كه پس از تصويب در مجلس بايد بوزارت ماليه نوشته شود اهميت دارد امر ماليه خيلى عقب افتاده است.
وثوق الدوله- اين چند روزه در كميسيون ماليه مذاكرات خيلى شد و نتيجه مذاكرات اين شد كه قبل از مميزى علمى تفاوت عمليكه حكام كل معامله مينمايند در دستورالعمل جمع شود ديگر اينكه جنس ديوانى تغيير و مبادله بنقد ميشد نشود و ديوان عين جنس بگيرد يكى هم مميزى سيستان و غيره كه پارسال شده بود و آصف الدوله خواهش كرد مبلغى از آن در حق خود و اتباعش مواجب برقرار شود اينهم داده نشود و در دستورالعمل جمع شود.
آقا شيخ حسين شهيدى- اين تفاوت عمل جزو اصل ماليات كه نبود زيادتى بود كه حكام بظلم ميگرفتند اين مجلس كه عين عدل است بچه قاعده اين حكم را ميكند كه جزو ماليات بشود.
وثوق الدوله- اولا بايد دانست براى مصلحتى اين كار ميشود و آن اينست كه شش كرور خرج بيش از دخل است يعنى ماليات شانزده كرور است خرج بيست و يك كرور لابد بايد اين اصلاح بشود يا بايد بجمع افزوده شود يا از خرج كسر شود و اينهم نميشود مگر بعد از مميزى علمى و آنهم طول دارد پس بايد اصلاحاتى قبل از مميزى بشود حال اينكه تفاوت عملى كه حكام كل ميگرفتند ازدست برود يا در دستورالعمل جمع شود؟
آقا شيخ حسين شهيدى- اين رأى را مجس تصويب نمايد باعث نفرت عموم مردم خواهد شد و رفته رفته حكام زياد خواهند كرد.
وثوق الدوله- بعد از تصويب و اصلاح وزارت ماليه بموجب قبض و سند دريافت خواهد كرد و مفتش خواهد گذاشت كه زيادتر گرفته نشود.
ثقه السلطنه- عرض ميكنم اين تفاوت عملى كه ميگويند چيزى نيست كه يكدينار ضررى برعيت داشته باشد وابدا صد دينار زياد نميشود اين معمولى هر ولايتى است كه هست و همان است و هيچ كس هم سر در نمى آورد مگر مستوفى هاى ولايتى بايد از آنها صورت گرفت و بهمان طور سابق دريافت كرد.
حسام الاسلام- تفاوت عمل اينطور كه توضيح و ترجمه شد همان پيشكش است رعيت ترقى كرده پيشكشى هم ترقى كرده حال ميخواهيم بدانيم اين تفاوت عمل از روى كدام پيشكشى است.
آقا شيخ حسين شهيدى- تفاوت عمل اضافه جمعى است كه بخالصجات و غيره بسته ميشود اين مطلب را مجلس اذن بدهد بعد حكام هم چيزى علاوه نمايند آنوقت اسباب بى اعتدالى خواهد شد اگر حدى محدود و معين شود كه تعدى ننمايند ضررى ندارد.
آقا ميرعماد- اين در كتابچه است يك كتابچه دولتى و يك كتابچه حكومتى اين تفاوت عمل همان كتابچه حكومتى است كه همه ساله ميگرفتند حالا از جيب حكومت درآورده بكيسه دولت داخل ميشود.
آقا سيد علينقى- ماليات بسه طريق از رعيت ميگرفتند يكقسم از روى كتابچه قديم يك قسم ديگر كه باسم تفاوت عمل حكام ميگرفتند كه قدرى از آن بدولت هم عايد ميشد قسم ديگر اضافه كه از رعيت ميگيرند اين نه بدولت ميرسد و نه بحكومت اين اضافه را بايد اسقاط كرد.
وكيل التجار- دو مأخذ است يكى ماليات و يكى اينكه باسم تفاوت حكام ميگرفتند ولى در گرفتن تعدى ميكردند بنده عرض ميكنم كه اين تفاوت بطور تعديل و تساوى از فقرا و اغنيا گرفته شود.
حاجى معين التجار- معمول بود كه حكام يك پيشكشى ميدادند و يك تفاوت عملى ميگرفتند اما معلوم نبود كه چه قدر ميگرفتند مثلا از فارس دويست هزار تومان يا بيشتر تفاوت عمل بود ولى حاكم هشتصد هزار تومان باين اسم ميگرفت حالا كه اين تفاوت عمل بجمع دولت ميآيد بايد وزير ماليه آنرا صورت بدهد كه زياده از اين نگيرند.
حاجى سيد اسمعيل- چندمجلس است كه گفتگوى اصلاح ماليه شده و تماماً صحبت از طرف دخل شد كه زياد بشود هيچ از طرف خرج مذاكره نشد كه چقدر است و چقدر كسر دارند تا مردم بداند و بجان ودل بدهند اگر كسرى هست پس بهتر آنست كه اول خرج را معين نمايند.
رئيس- حق با شما است در تمام ممالك دنيا اول خرج را معين مينمايند بعد بر حسب آن خرج دخل پيدا نميكنند كه اگر مقابل آنخرج دخل نداشته باشند قرض ميكنند و از خرج كسر ميكنند ولى امروزه اين خرجى كه هست نميشود از او چيزى كسر كرد بلكه اگر بخواهيم بعضى ادارات را اصلاح كنيم بر خرج افزوده خواهد شد پس ما بايد اول فكر دخل كنيم و ميدانيم كه در مملكت ما خيلى چيزها است كه نفع كلى دارد از قبيل راه شوسه و آهن و غيره ولى اينها هم مخارج لازم دارد واين هم معلومست كه اگر تعديل علمى بشود نفع كلى دارد ولى آن طول دارد پس حالا تا آن ترتيب درست شود همين طور كسر داشته باشيم يا باين تفاوت عمل يك طورى اصلاح كنيم.
آقا شيخ حسين شهيدى- تفاوت عمل را معين كنند كه چقدر است تا زياده از آن گرفته نشود.
آقا ميرزا ابوالحسن خان- مثلا تفاوت عملى كه حكام از فارس ميگرفتند و قوام الملك امسال قبول كرد زايد بر آن نگيرند و بمردم هم اعلان كنند كه اينقدر بايد بدهيد اگر اينطور باشد بنده عرض ميكنم كه اين عين عدالت است و اگر عشر بگيرند خيلى از اين زيادتر است.
آقا سيد حسن تقى زاده- اگر چه امروزه ترتيب صحيحى باين زودى داده نخواهد شد و مميزى علمى هم بآن ترتيب خرج زياد لازم دارد ولى بنده عرض ميكنم كه ماليه را از حكام بگيرند بمحصلين وزير ماليه بدهند كه آنها دريافت كنند اما در ملاحظه در اين صورت لازم است يكى بودن عدليه در هر ولايتى و يكى نظارت انجمن محلى بماليه عدليه باين زودى مؤسس نخواهد شد و بقانون نظامنامه انجمن محلى ميتواند نظارت داشته باشد خوبست كه عجالة عدليه و نظارت ماليه هر دو با انجمن محلى باشد و محصلين وزير ماليه دريافت ماليات نمايند حكام ديگر مداخله نكنند.
رئيس- بلى بايد بنظارت انجمن محلى باشد.
آقا ميرزا ابوالحسن خان- حرف در اين بود كه اين تفاوت گرفته بشود يا نه.
آقا سيد حسن تقى زاده- در گرفتن تفاوت حرفى نيست ولى محصلين وزارت ماليه بگيرند نه حكام.
وثوق الدوله- اين حرفهاييكه زده ميشود و اين مساواتى را كه ميخواهيم آن از روى مميزى علمى ميشود و آنهم طول دارد اين تفاوت عمل را حكام معمولا از رعايا ميگرفتند از گرفتن اين هيچ وقت شكايت نداشتند اگر شكايت هم ميكردند از زيادى بود كه حكام ميگرفتند وازاين تفاوت هم چيزى بكيسه دولت نمى آيد مگر اندكى حالا درين صورت چه ضرر دارد كه وزير ماليه يكصورت صحيحى بدهد و بمردم هم اعلان شود كه ماليات شما اينقدر است و هر گاه كسى زيادتر بگيرد مجازات بشود واز طرف وزير ماليه مفتش هم باشد انجمن محلى هم نظارت داشته باشد با اين ترتيب چه عيب دارد؟
وكيل التجار- اين تفاوت عمل بنظر حاكم يا نايب الحكومه يا هر كس كه بوده از بنده كه همسايه ملك او بودم يا بملاحظه ديگر از من نميگرفت و از ديگرى دو مقابل ميگرفت.
وثوق الدوله- اين اصلاحش بايد بمميزى بشود همين طور كه حكام اين تفاوت عمل را ميگرفتند ميخوردند امسال هم بخورند تا بجمع دولت بيايد.
آقا سيد حسن تقى زاده- بنده در كميسيون چند دفعه حاضر شدم ولى يك نكته كه هست همين است كه چه ضرر دارد امسال ماليات از حكومت تجزيه شود.
وثوق الدوله- اينكه گفته شد كه بايد مجزى بشود و انجمن محلى هم نظارت داشته باشد.
آقا شيخ ابراهيم- اين تفاوت عمل را كه حكام ميگرفتند هر ساله يك پيشكش ميدادند و بر آن تفاوت مى افزودند حالا بايد معلوم باشد كه كدام فرع را روى اصل ميبرند و ميگيرند.
رئيس- اين كار براى اين نيست كه چيزى امسال زياده بگيرند بجهت اينستكه بكيسه حاكم نرود حال ميخواهيم ببينيم كه اين كار از روى ضرورت امسال خوبست يا راه سهل تر و بهتر بنظر ميآيد كه مثلا از تمام عشر گرفته بشود اين امروز ميشود يامانع و اشكالى دارد پس بايد ببينيم كه اين ظلم هر ساله را هم امسال بكنيم بهتر است تا ترتيب صحيحى داده شود يا نه.
فتح الله خان- عشر گرفتن امسال امكان ندارد ولى تفاوت گرفتن كه زياد نگيرند به نظارت انجمن محلى عيبى ندارد.
آقا شيخ حسين شهيدى- عشر بميزان شرع يا بغير ميزان شرع بخواهيد بگيريد بمقصود شما كه دخل بخرج وافى باشد نميشود بجهت اينكه عشر شرعى بعد از وضع تمام مخارجات است ديگر نه گمرك دارد و نه سرباز دارد و نه صادر و وارد ديگر دارد هيچ ندارد.
رئيس- حالا ديگر بيش از اين مباحثه ندارد اگر بنظر آقايان چيز صحيحى ميآيد كه مفيد فايده و سهل ترباشد يك چيزى بنويسند پس فردا خوانده شود.
وثوق الدوله- تفاوت عمل چيز تازه نيست همان است كه حكام ميگرفتند و اين كه آنرا اصلاح كنيم كه از غنى و فقير بالسويه گرفته شود اين بعد از مميزى علمى است زيرا كه اگر ما بتوانيم از براى اصلاح اين امر فكرى بكنيم براى اصل ميكنيم اين همان ترتيب جاريست كه بود.
مطلب دوم اين است كه در زمان صدارت عين الدوله بعضى را فرستادند كه حدود خراسان از سيستان و قوچان و توابع آن رامميزى كردند نتيجه مميزى كه وزير ماليه تحقيق كردند هشتاد هزار تومان نقد و هشتاد هزار خروار جنس شد ولى سى هزار تومان آن را آصف الدوله استدعا كرده بود كه باتباع او مواجب داده شود واز هشتاد هزار تومان موضوع بود كميسيون در اين باب رأى داد كه اين سى هزار تومان موضوع نشود و در جزء دستورالعمل نوشته شود.
سيم تسعير جنس بنقد كه هر كس خالصه خريده بود آن جنس را تبديل بنقد كرده بودند و اين كم كم سرايت در خيلى جاها كرده بود كميسيون در اين باب هم رأى داد كه عين جنس را ديوان بگيرد و تسعير نشود.
آقا سيد حسن تقى زاده- اين سه مطلب صحيح است يكى هم در باب تيولات است در آن قرارى داده نشد.
وثوق الدوله- در باب تيول مذاكره خيلى شده ومسلم است كه بعضى از تيولات خيلى علاوه ميبرند ولى بعضى تيولات همان بقدر مواجب صاحب تيول عايدى دارد ديگر زياده ندارد ديديم اگر بخواهيم كارى بكنيم فقط در همان هايى كه علاوه دارند بايد برگردد واين هم سهل است. اما بكيسه ديوان امساله چيزى نميآيد لهذا گفتيم باشد براى مميزى عملى.
آسيدحسن تقى زاده- اين مسئله را زا اين سه مطلب جدا نكنيد ضميمه همانها بكنيد تا مذاكره شود.
آقا ميرزا ابوالحسنخان- فعلا گفتگو بكنيد هر كس حرفى دارد بگويد.
مخبرالملك- تيول بايد برگدد و يك فايده برگشتن تيول اين است كه محتكرين غله را نميتوانند احتكار كنند نرخ غله بدست دولت خواهد بود و ارزان خواهد شد.
آقا شيخ حسين- من عقيده ام اين است كه كليه تيول بايد برگردد بجهت اينكه بشيرالملك فيوج را تيول كرده بهزار و چهارصد و نود تومان و شخصى كه اطلاع داشت قسم ياد كرد كه از فيوج رشت تنها چهل هزار تومان ميگيرد ديگر اصفهان و ساير جاها هيچ حالا ببينيد كه اين مطلب چقدر ضررملت ودولت است هر چه خواستم از آن شخص تمامى را صورت بگيرد ميترسيد و نميداد من يك چيزى نوشته ام ميخوانم اگر صلاح دانستيد اعلان شود 00 عقيده بنده اين است بعضى اشخاص در اين شهر از بعضى مفاسد ادارات باخبرند كه اگر بگويند صلاح دولت و ملت است ولى اطمينان ندارند خوب است مجلس محترم بحضور مبارك اعليحضرت پادشاه اسلام عرض نمايد كه اعلان بفرمايند بعموم مردم كه هر كس مطالب خود را بدون خوف بمجلس شوارى ملى عرض نمايد. اگر اين عرض بنده صلاح دولت و ملت است اقدام كنيد.
رئيس- اين مطلب شما در نظامنامه هست كه هر كس هر چه در خير دولت و ملت ميداند بگويد آزاد است‏
رئيس التجار- يكى از فصول امتيازنامه بانك ملى اين است كه تمام عايدات دولتى بايد ببانك ملى وارد شود پس در اينصورت تمام تيولات بايد برگردد.
آقا ميرزا حسين طبيب- تيول دو قسم است يكى اين كه شخصى جايى را تيول كرده است و برده است چيزى هم بدولت نميدهد يكى هم اين كه عوض مواجب محلى را تيول دارد و عايدى آن هم بيشتر از اندازه مواجب نيست آن ديگر چرا برگردد (جمعى گفتند برگجردد و مواجب را از بانك بگيرد.)
آقا ميرزا محمود خوانسارى- عرض دارم اجازه ميفرماييد در باب تيولات جناب وثوق الدوله فرمودند كه بعضى از تيولات يك جزئى تفاوت عملى دارد و بعضى از تيولات هيچ تفاوت عملى ندارد بنده عرض ميكنم در تمام ايران تيولاتى كه هست از تومانى دو هزار الى سه تومان تفاوت عمل دارد بايد اين تفاوت عمل عايد دولت بشود آيا اين رعيت فقير غير از سلطان عصر كه اطاعت او بر تمام ماها لازم و واجب است رعيت چند پادشاه بايد باشد يك پادشاه صاحبان تيولات يك پادشاه حاكم محل يك پادشاه مباشرين گذشته از اينها ميدانيد هر ده و قصبه كه تيول است قهرا حاكم ولايت با رعاياى آن ده عداوت ميورزد منتهاى ظلم و اذيت را در حق آن حا مجرى ميدارد آيا ميخواهم بدانم اين ارباب تيول چه اميتازى با ساير ارباب حقوق دارند كه بايد يكماه بسال آينده مانده حقوق خودشانرا بالمضاعف از محل دريافت دارند و سايرين بعد از يكسال و دو سال بحقوقات خودشان نرسند چه ضرر دارد كه تمام اين تيولات برگردد و فايده كلى هم عايد دولت بشود و رعاياى تيولات هم از دست ظلم و استبداد فوق العاده خلاص شوند وارباب حقوق هم بالسويه بحقوق خود برسند.
آقا ميرزا ابوالحسن خان- اينكه تيولات بجهت صاحبان آنها فايده دارد هيچ حرفى نيست و دركارى هم كه مجلس حكم كرد نميشوداستثناء كرد اين هم محل حرفى نيست فقط در كميسيون اختلاف در اين شد كه فايده اينكار اگر امساله برگردانند بدولت خواهد رسيد يا بحاكم محل ديگر راهى داريد كه بدولت ميرسد همين ساعت رأى بدهيد تيولات برگردد اگر فايده تيولات امساله بحكومت عايد شود چرا برگردانيم باشد براى مميزى.
مشهدى باقر- كسى از ما بپرسد فرض را از كجا ميدهيد بايد بگوييم تيولات را برگردانده پنج كرور كسر محل و قرض دولت را بدهيم غير از اين تيرى در تركش نداريم.
آقا ميرزا ابوالحسنخان- اينكه گفتيد صحيح است غرض اين بود كه راهى براى اينكار پيدا شود عقيده بنده اين است همان كسانيكه از طرف وزارت ماليه مباشر ماليات هستند و انجمنهاى محلى كه نظارت در ماليات دارند همان آنها را براى اينكار بگماريد كه بگيرند.
احسن الدوله- با وجود سلطنت مشروطه و آزادى ملت غير ممكن است كه رعيت بندگى ارباب تيول را كه هم جنس خودشان است قبول نمايند بهتر آنست كه تيولات بدون استثناء بكلى موقوف و تفاوت عمل آنها با نظارت انجمنهاى محلى عايد دولت بشود.
</section>
<section type="session" number="56">
جلسه: 56
مذاكرات روز پنجشنبه 6 شهر صفر 1325 دارالشوراى ملى‏
امروز دو نفر از وكلاى آذربايجان ورود بمجلس كرده بودند آقا ميرزا فضلعلى آقا ايشان را معرفى كرد باينطور (جناب آقا ميرزا يحيى امام جمعه خوئى از وكلاء آذربايجان از طبقه جليله علماً از عملا و فضلا صاحب اجازه واديب ومنشى و سياسى دان واز خانوده بزرگ محترم هستند) (آقاى حاجى حمد آقا حريرى از تجار محترم تبريز علاوه بر اينكه از فاميل بزرگ هستند داراى همه گونه كمالات ميباشند) عموم وكلا تبريك گفتند و مشاراليهما بسمت عضويت درمجلس پذيرفته شدند. خلاصه مذاكرات روز سه شنبه 4 شهر صفر را آقا سيد محمد تقى قرائت كردند راپورت انجمن ماليه مطرح مذاكره شد.
رئيس- در مجلس پريروز بنا شد در همان مطالب راجعه بماليه كه مطرح مذاكره بود هر كه چيزى بنظرش ميرسد بنويسد يا بگويد.
آقا ميرزا سيد محمد مجتهد- اهم مطالب امرو ز نظامنامه عدليه است بايد او را بر همه كارها مقدم بداريد.
رئيس- عرض كردم مشغول نوشتن هستندو رجوع بمؤتمن الملك شده است حال اگر در اين تغييرات چيزى باعث تعطيل او نشده باشد همين چند روزه تمام شده و بمجلس خواهد آمد.
فتح الله خان- درخصوص تفاوت عمل بايد گرفته شود امساله نميشود عشر گرفت بدون مميزى و تيولات هم بايد برگردد.
آقا سيد حسين شهيدى- بنا بود تفاوت عمل را صورت بدهند كه معلوم شود چه قدر است.
آقا ميرزا فضلعلى آقا- در آذربايجان سه قسم ماليات است يك قسم ماليات مستغلات شهرى است مثل دكاكين و غيره يك قسم ماليات دهات و يك قسم هم ماليات ايلات. آنكه ماليات شهرى است قرارى دارد بدون زياد ه و تصفيه گرفته ميشود. و اگر هم تفاوتى گرفته شود جزئى است از بابت مهلتانه مباشر و غيره است قابل اعتنا نيست و جديدالنسق هم هست اگر بخواهند از آنها هم ماليات گرفته شود بعداز مميزى علمى گرفته ميشود اما ماليات دهات هر يك يك جمع معينى دارد همه وقت او را ميگيرند هيچ علاوه باين صيغه گرفته نميشود اگر هم گرفته شود باسم ديگرى است مثل پول اسب و پول سوخت نجارى تلگرافخانه وغيره 000 آنهم تفاوت عمل نيست. اما ايلات بعضى ايلات هستند اسمى از آنها مانده چونكه مزرعى و مرتعى بآنها داده بودند وآن مراتع و مزارع خالى بود اينها مرتع ومزرع كرند به اينجهت ماليات بستند و بعضى ايلات هم اسمى از اينها نيست ماليات بسته اند و در حقيقت دو ماليات بسته اند يكى ماليات سكنه يكى ماليات غير سكنه هكذا از اينجا هم يك مالياتى ميگيرند و هيچ نشانه از آنها نيست و اگر هم اسمى باشد مرتع ومزرع ندارند.
آقا سيد حسين شهيدى- اين از روى كتابچه است يا نه؟
آقا ميرزافضلعلى- از روى كتابچه است ولى بعضى ايلات هستند كه بآنها عوارضى بسته اند كه ماليات خود را ميدهند اما از عهده عوارضات زياد نميتوانند برآيند از آنها بالاتر ايلات اكراد و شاهسون است بجزئى تفاوت عمل ميتوانند از عهده برآيند ولى خيلى زيادتر ميگيرند باين اسم در سالهاى سابق در عوض هشت هزار تومان چهل هزار تومان عمل شد اينها باعث ميشود كه بدزدى ميروند و بعضى اوقات ياغى شده ماليات نميدهند باعث خرج ميشود براى دولت پس باين ترتيب هيچ تفاوت عملى نيست كه جمع بسته شود يك صورتى بدهند كه وكلاى هر جا يا مجلس بفهمند كه قابل است جمع بشود والا اذن اين را مجلس بدهد با جهالت نميشود.
آقا ميرزا ابوالحسن خان- تفاوت عمل را بايد آقايان بدانند كه چيز تازه نيست يك مميزى در چندين سال قبل شده بعد ملك ترقى كرده حكام بهر جا كه رفتند بميل خودشان چيزى علاوه از اين بابتها گرفته يا نميگرفتند و از اين بابت هم هيچ چيزى بدولت نميدادند فقط مختصر پيشكشى ميدادند براى رفتن بحكومت مثلا فارس صد هزار تومان ميداد و تفاوت عمل آن خيلى بيشتر از اينها است قريب سيصد هزار تومان است وكميسيون ماليه چيز تازه را تصويب نكرده اين را همه ساله رعيت ميدهدحال كميسيون چنان صلاح دانست كه اين تفاوت عمل داخل خزانه دولت شود و بحكام مواجب بدهند اينكه ايلات وغيره اينطور ماليات ميدهند و تحميل بر فقر است هيچ محل حرف نيست ولى جرح وتعديل اين نميشود مگر بعد از مميزى علمى حالا بايد فكرى كرد كه آن اندازه كه ميگرفتند بخزانه دولت برسد و زياده از آنهم از رعيت گرفته نشود اگر همان تافوت عمل رافقط بگيرند عين عدل است.
آقا ميرزا سيد محمد مجتهد- پس بهمان مقداريكه پيشكش ميدادند بگيرند.
حاجى سيد نصرالله- امسال ما چاره نداريم جز اينكه از باب دفع افسد بمفاسد اين كار را بكنيم مثلا صد هزار تومان پيشكش ميدادند و تفاوت عمل سيصد هزار تومان بود حكام چند برابر زيادتر ميگرفتند.
رئيس- غرض آقا ميرزا ابوالحسن خان اين است كه اين تفاوت عمل را حقا ام باطلا حكم ميگرفتند و رعيت هم عادى شده ميداده است مثلا اين دويست وهشتاد هزار تومان فارس سالها است رعيت ميداده است آنچه زايد بر اين ميگيرند آن تعدى فوق العاده است فرضا آمديم گفتيم بيشتر از صد هزار تومان نگيرند و آن باقى باشد هيچ اطمينان داريم كه حكام نگيرند پس همان طوريكه آقاى حاج سيد نصرالله گفتند امساله چون نميتوانيم مميزى علمى بكنيم از باب دفع افسد بمفاسد مثل سال گذشته و سالهاى سابق عمل نمايند.
آقا ميرزا فضلعلى- توضيح لازم است پر واضح است تا مميزى علمى نشده بايد دفع افسد بمفاسد بكنيم اما نه دفع فاسد بافسد زيرا كه حكام خيلى تعديات ميكردند و بعضى تفاوت عملها هم بود كه پرتعدى نبود حالا اگر اذن مطلق داده شود ميشود دفع فاسد بافسد بلى اگر آن تفاوت عمل را معين كنند ميشود گفت مثلا فلانجا اينقدر ماليات دارد اينقدر هم تفاوت عمل ضرر ندارد بگيرند و از اين راه يكى دو كرور افزوده ميشود و دو سه كرور هم از خرج كسر كنند تا مميزى علمى بشود والا اذن مجهول اذن ميشود بظلم با سند.
آقا ميرزا ابوالحسن خان- بعد از اين خواهيد فهميد كه بعد از مميزى علمى آنجائيرا كه بنده ميگويم از آنها بيشتر خواهد شد حال اين دو كرور را كه جناب آقا ميگويند يك كرور آن را كسى توانست معلوم نمايد صورت بدهد كه در كجا ميشود معين كرد و علاوه نمود اول كسى كه قبول بكند بنده هستم.
آقا ميرزا فضلعلى آقا- همان مباشرين جزء صورت بدهند.
آقا ميرزا ابوالحسن خان- اگر مباشرين جزء صورت بدهند عين ظلم است زيرا كه من يقين ميدانم كه عوض دويستت و هشتاد هزار تومان تفاوت عمل فارس مثلا آنها سيصد هزار تومان تفاوت عمل فارس مثلا آنها سيصد هزار تومان بل متجاوز معامله نمايند و عرض كردم تفاوت عمل دو قسم است يك تفاوت عملى است كه حكام كل ميگيرند يك تفاوت عملى است كه حكام جزء معامله ميكنند اينها ظلم است كميسيون آن تفاوت عمل حكام كل را تصويب كردو آنگهى اين را هم مامور وزارت ماليه خواهد گرفت و آن وقت بحكام جزء و رعيت اطلاع ميدهند كه ديگر حكام جزء زياده نگيرند و رعيت هم ندهد.
آقا مشهدى باقر- آنچه كه بنده فهميده ام اين بودجه مالياتى مال شصت سال پيش از اين است كه بيك ولايتى مثل مالياتى بسته اند پنجاه هزار تومان كم كم معمور شده و سكنه پيدا كرده حالا زياد شده اين يك تفاوت عمل است يك طور تفاوت عمل هم اين است كه در حقيقت همان ماليات را ميدهند مثل خود طهران و ماليات اصنافيه آن كه دو هزار تومان بوده حالا چهار هزار تومان ميگيرند اين تفاوت عملها را تمام از روى رضا و رغبت ميدهند وهيچ شكوه ندارند.
آقا ميرعماد- ما تقريبا پنج كتابچه داريم يك كتابچه در دفتر دولتى است كه يك ميزان ماليات معينى آن دارد يك كتابچه هم حاكم كل دارد يك كتابچه هم حكام جزء يك كتابچه هم مباشرين يك كتابچه هم كدخداها اين تفاوت عمليكه ميگويند در دستورالعمل جمع شود مال كتابچه حكام كل است كاريكه ميكنند تفاوت عمل آن سه كتابچه حكام جزء و مباشرين و كدخداها را بردارند آنوقت رعيت خيلى هم متشكر هستند.
رئيس- در سى سال چهل سال قبل پيش از اين در كتابهاى جغرافيا عده نفوس ايران را مينوشتند ده كرور ولى حالا مينويسند بيست كرور اگر چه اين از روى تحقيق نيست و تا حال تعداد نفوس و در ايران معمول نبوده اما تقريبا نزديك بتحقيق است پس عده نفوس در مقابل شده اين مردم هم مواد روئيدنى از زمين از قبيل گندم و برنج و حبوبات و غيره ميخورند در اين صورت دو برابر پيش خوراكى لازم دارند يكجا قيمتها ده برابر شده اين ميشود و تا بيست برابر قيمت اجناس آن مالياتيكه چهل سال قبل مميزى كرده مثلا هفت كرور بود از روى گندم خروارى دو تومان و جو خروارى هشت هزار و روغن يكمن دو هزار بوده است پس بايد ماليات امروز بيست (هفت كرور باشد) از روى قاعده زيادتى نفوس و بلكه خيلى بيش از اينها حال اين كجا است و از كى زيادتى ميگيرند بايد فكرى كرد.
حاجى سيد نصرالله- همه اينها صحيح است اما اگر امروز اين را اينجا نصف ميگيرند باز ظلم است بفقرا زيرا كه اغنيا خودشان را بهر وسيله بوده معاف داشته اند در خارجه از فايده كسبتان تومانى پنجهزار عايد دولت ميشود چون قرار صحيحى دارند از همه مساوى گرفته ميشود ولى اينجا از بى ترتيبى هر چه تحميل شود سخت است.
آقا سيد عبدالله- ما يك معامله عشرى داشتيم كه هم بشاه عرض كرديم وهم بصدراعظم و هم بوزير ماليه گفتيم شاه هم قبول فرمودند و اين ترتيب عشر هم شرعى و يكى از واجبات است كه خداوند چقدر تاكيد در اداى زكات ميفرمايند و وزير ماليه هم قراربود مميز بفرستد و شايد فرستاده باشد حالا ديگر نميدانم ترتيب ديگرى بنظر شما آمده چيست؟
در اينموقع هيئت جديد وزراء هشت گانه كه بر حسب اراده اعليحضرت كابينه سابق وزرا تغيير كرده بود براى معرفى در مجلس حضور يافتند بعد از اداى رسوم پذيرايى و تهنيت و تبريك از طرف مجلس هيئت وزرا معرفى شدند از قرار ذيل:
نايب السلطنه وزير جنگ، فرمانفرما وزير عدليه، علاء السلطنه وزير امور خارجه، وزير افخم وزير داخله، ناصرالملك وزير ماليه، مخبرالسلطنه وزير علوم و معارف، مهندس الملك وزير فوائد علمه، وزير همايون وزير تجارت، (چون وزير جنگ بواسطه كسالت مزاج بمجلس نيامده بود دبيرالدوله بسمت معاونى وزارت جنگ معرفى شد.)
وزيرداخله- عرض اين بود كه چون كابينه و هيئت وزرا تغييرى كرده بود معرفى از ايشان در مجلس بشود و همه ملت امروزه بدانند كه دولت و ملت يكى است بايد دست بدست يكديگر داده كار بكنند تا مملكت معمور و آباد گردد.
آقا سيد عبدالله مجتهد- تمام افراد ملت از اين مراسم و تفقدات شاهانه اين پادشاه متشكرند. اگرچه بحسب سن جوان ميباشند ولى در حقيقت پير عقل و عقل پير هستند.
سيدالحكما- ما وكلا تماما بجهت اطمينان خاطر ملت در حضور حجج اسلاميه قسم ياد كرديم كه خيانت بدولت و ملت ننماييم اما تماميت اين كار بسته باقدامات وزرا است حالا حضرات وزراء بفرمايند كه در اين مجلس حضور حجج اسلاميه قسم ياد ميكنند يا در حضور اعليحضرت همايونى با حضور حجج اسلام.
وزير داخله- فردا كه جمعه و اول سال است انشاء الله پس فردا جمع شده در حضور اعليحضرت همايونى با حضور حجج اسلام قسم ياد مينماييم.
وزير عدليه- هيچ روزى مبارك تر از امروز نيست كه تماما با جان ومال براى ترقى مملكت حاضر شده اند والبته همه حاضريم قسم ياد نماييم و هيچ ابائى از قسم نداريم.
 (وكلا و عموم تماشاچيان از اين ترتيب و همراهى وزرا اظهار مسرت و تشكر كردند).
صديق حضرت- ميخواهيم بدانيم اين ادارات جزو وزرات خانها معين شده كه تكليف ما هم معلوم باشد.
وزير داخله- بلى صورت آن حاضر است بخوانند.
 (صورت ادارات جزء وزراتخانها كه موشح بود بدستخط همايونى خطاب بجناب وزير داخله كه مطابق همين صورت در مجلس معرفى نماييد قرائت شد.)
صورت ادارات جزء وزارت خانها وزارت عدليه‏
اداره محاكمات داخلى.
وزارت خارجه‏
اداره ايالات، اداره تلگراف، اداره پست، اداره نظميه، محبس، اداره فراسوران، اداره بلديه، اداره پليس و ژاندارم، اداره حفظ الصحه.
وزارت ماليه‏
اداره ماليات، اداره گمركات، اداره خالصجات، اداره ضرابخانه، اداره وظايف، اداره تفتيش محاسبات.
وزارت جنگ‏
اداره مخزن، اداره ذخيره، اداره قورخانه و كارخانجات نظامى، اتاماژور، اداره محاسبات نظامى، اداره توپخانه، اداره سوار نظام، اداره پياده نظام، اداره محاكمات عسكرى، اداره بحريه (در ممالكى كه مجاور بحر هستند وزير بحريه مخصوص دارد).
وزارت علوم‏
اداره مدارس، اداره اوقاف، اداره مطبوعات، اداره حفريات موزه، اداره مطبعه دولتى، اداره ابنيه عتيقه.
وزارت فوائد عامه‏
اداره طرق و شوارع، اداره معادن، اداره راه شوسه و آهن و جنگلها.
وزارت تجارت‏
اداره تجارت، اداره محاكمات تجارتى داخلى، اداره فلاحت، اداره صنايع.
صديق حضرت- يك سئوال ديگر دارم در همه جا معمول است يكنفر رئيس كه ميانه خود وزراء و شاه واسطه باشد هست حال در ميانه اين وزراء آن يكنفر كيست؟ (جواب دادند وزيرداخله)
آقا سيد عبدالله- قبل از آمدن وزرا گفتگوى مجلس در خصوص ماليه بود از شاه استدعا شد قرار شد مميزى بشود كه جناب وزير ماليه يك عده از مميزين و مهندسين را روانه نمايند كه از روى مميزى صحيح ماليات گرفته شود وقت خواستند كه تا آن اشخاص را حاضر نمايند حالا نميدانم فرستادند يا نه؟
وزير ماليه- بلى بهمان ترتيب يكدسته حاضر است فقط منتظر مخارج هستند صورتى نوشته شده بواسطه كسالت مزاج اين چند روزه ممكن نشد كه ترتيب آن بمجلس اظهار شود آنصورت ارائه ميشود اگر مجلس تصويب كرد ميروند.
مستشارالدوله- عرض دارم البته بايد از تشريف فرمايى كابينه جديد وزراء عرض تشكر نماييم اما بايد در باب بعضى محاكمات و ادارات وزارتخانه ها در يك كميسيون عليحده تجديد نظرى بشود.
حاجى محمد اسمعيل آقا- ضررى ندارد غرض همين است از اين اتفاق و اتحاد كه امروزه شده بايد بهمدستى يكديگر كارها صورت بگيرد.
مستشارالدوله- چون كميسيونى كه قرار شدفقط بجهت پذيرايى وزراء بود اين بود كه سربسته عرض شد و نخواستم سوء ادب بشود اگر مجلس تصويب ميكند در كميسيون ديگرى در خصوص محاكمات و ادارات بوزرا كه نميخواهم حالا عرض كنم تجديد نظرى بشود.
مذاكرات روز شنبه 8 صفر دارالشوراى ملى‏
خلاصه مذاكرات روز پنجشنبه 6 صفر را آقا ميرزا طاهر قرائت كرد.
احسن الدوله- جناب رئيس عرض دارم اجازه ميفرماييد در خصوص گمرك وپست تبريز با وجود آن تلگرافيكه رسيد جوابى ديده نشد تا كى بايد ساكت بنشينيم وزيرماليه اداى حق خودشانرا كرده اند يا نه وحالا هم تلگرافى رسيده قرائت شود.
 (تلگراف مزبور قرائت شد باين مضمون جناب سعدالدوله و وكلاى محترم آذربايجان اين سوم تلگراف متحصنين اجزاء گمرك وپست است كه مخابره كرده ايم تا حال جواب نرسيده اگر ترتيب در كار است چرا جواب نميآيد حجج اسلام بتنگ آمده اند ملت با جان ايستاده اند على العجاله آقاى ثقه الاسلام و جمعى حضور اعليحضرت تلگرافاً عرض كرده اند صورت معاهده و قرارداد نامه استقراض از دولتين را خواسته اند كه ملاحظه شود بر شما وكلاى محترم لازم است كه قراردادنامه استقراض را بخواهيد و ملاحظه نموده اطلاع بدهيد وعرايض اهالى آذربايجانرا برسانيد احقاق حق شود.
 (صديق حضرت و بعضى اظهار داشتند كه اجزاء پست چرا خودشانرا داخل كرده و از ديروز ادارات ايرانى شده جواب داده شد هنوز اداره پست از بلژيكيها خارج نشده).
آقا ميرزا ابوالحسن خان- كليه بايد اين تلگرافات بوزارت داخله فرستاده شود و هم بوزيرماليه اخطار شود تا ببينيم چه جواب ميآيد.
حاجى محمد آقا حريرى- پس كى بايد جواب خواست و بدهند.
آقا ميرزا ابوالحسن خان- جهت تاخير جواب اين بود كه كابينه جديد وزرا معين شود ولى حالا مجلس ميتواند جواب مطالبه نمايد وآن روز در كميسيون هم مذاكره شد گفتند باشد تا هيئت جديد وزرا مسئول معين شود.
سعدالدوله- ببينيد چه قسم تلگراف شده مخابره كرده اند كه معاهده و قراردادنامه استقراض دولتين را بوكلا اطلاع بدهيد اين همانست كه من در چهار ماه قبل گفتم و در اين نكته هست چرا آن نوشتجات را ارائه نميكنند اگر مخفى است در كميسيون مخصوص مذاكره و ارائه شود اين پول را بايد ملت بدهد نبايد سند آنرا ببينند در اين خصوص نكته بهست ومن چقدر اصرار كردم اگر بخواهيد قرارى در اين كارها از گمرك و پستخانه و غيره بگذاريد تمام بسته باين است كه اين قرارداد نامهاى قروض را ببينيد و بدانيد.
حسنعلى خان- اجزاء پست و گمرك بتكليف خود عمل نكرده اند اول نبايد بمجلس اظهار كنند بلكه اول بايد بوزير خودشان اظهار بدارند اگر بعرض آنها رسيدگى نشد آنوقت بمجلس اظهار دارند و چند روز است مذاكره ميشود كه شما وكلا كار نميكنيد چرا جزئيات را داخل مجلس مينماييد ببينيم آيا در كدام مجلس ملى بايد گفتگوى عزل حكومت بشود يا بعرايض دباغ يا اجزاء پست وغيره بايد رسيدگى نمايد اين جزئيات ابداً ربطى بمجلس ندارد بايدمجلس شروع بنوشتن ووضع قوانين نمايد چنانچه خود جناب سعدالدوله فرموند تكليف مجلس نيست بجزئيات برسد بلى تلگرافى بتوسط مجلس برسد همين قدر تكليف ما اينست بوزراء مسئول بفرستيم آنهم نه هر تشكيات را وهر اداره بايد اول رجوع بوزير خود نمايد.
سعدالدوله- اين بياناتى كه گفتيد صحيح است و غالبا من گفتم كه مجلس بايد بوظيفه خود عمل نمايد وليكن چند ايراد دارم در مسئله عزل ظل السلطان چرا اين ايراد را نكرديد كه امروز ميكنيد مجلس حق ندارد رسيدگى بتشكيات نمايد.
حسنعليخان- آن اهميت داشت مثل وقعه تبريز.
سعدالدوله- اينهم اهميت دارد تلگرافاتى چند روز قبل رسيد ما را خواستند تلگرافخانه و اين آقايان وكلا آذربايجان التماس كردند كه جلو جمعيت را بگيرند تا وزرا معرفى شوند و تحصيل جواب نماييم امروز روزى است كه وعده سر آمده و من يك حرفى دارم و آن اينستكه دولت پيش از انعقاد اين مجلس دو قرض كرده و اين برگردن ملت است يعنى ماها حال نبايد نوشتجات و سند اين را از وزارت خارجه بخواهيم و بگيريم وبدانيم هر كس شريك قول من است دست خود را بلند نمايد (تمام وكلا دست خود را بلند نمودند و گفتند صحيح است بايد نوشتجات را ديد) حالا ديگر در اين باب و قرارهاى ديگر مادام كه آن اسناد ديده نشده مذاكرات جايز نيست و اگر بخواهيد درست از نكات كار بلژيكيها ملتفت شويد اينست كه ميگويند دولت روس متعهد شده ماداميكه قرض داده نشده ما را ابقا نمايد و ما بايد باشيم و خودم بوسائل مختلفه از خارج اطلاع حاصل كرده ام اما ميخواهيم بدانيم در حقيقت اين طور است كه بايد بلژيكيها سر كار بوده رسيدگى و اداره نمايند ما حق نداريم واگر اينطور نيست بايد چارة كرد دولت با بانك روس طرف است و هر طور اطمينان ميخواهد باو اطمينان ميدهيم.
آقا ميرزا ابوالحسنخان- در اينكه آن قراردادنامها را بايد خواست وديد يا در اين مجلس يا كميسيون با شما هم رأيم اما در فقره مطالب بلژيكيها مسئله ديگرى است ربط باين ندارد.
مستشارالدوله- همين مسئله را بعد از ختم مجلس بادارات لازمه و وزراء اخطار نماييم كنترات نامه و قرارنامه واسناد استقراض هر چه هست صورت آنها را بخواهيم زيرا كه اينها فعلا اصول كار وقاع شده بايد ديده شود.
سعدالدوله- در اين باب مذاكره كردند و از وزارت خارجه خواسته شد و وزير خارجه هم شخصا مرا ديد گفت صورت اينها حاضر است ميفرستم نميدانم فرستاده اند يا نه.
آقا ميرزا فضلعلى آقا- يكى هم فقره جنگل استارا بود نوشته بودند دوباره جنگل را اجاره كرده ميخواهند تصرف نمايند و آن روز دبيرالملك بود قرارشد جواب بياورد نياورد قرارنامه آنهم بايد خواست شود.
رئيس- اين قرارنامه هم جزو همان قرارنامه ها است كه بايد خواسته شود و تا حال هم غير از قرارنامه ليانازوف چيز ديگرى بمجلس نفرستاده اند.
آقا ميرزا فضلعلى آقا- اينكه گفتيد قرار شده اجزاء پست اول بايد بوزير خود اظهار نمايند بعد بمجلس آيا در نظامنامه نوشته نشده كه مجلس را واسطه قرار بدهند؟
حسنعليخان- بطور كلى عرض كردم كه حق ندارند عرايض را بمجلس اظهار كنند.
آقا ميرا فضلعلى آقا- آن ادارات وزارت خانها بآن طوريكه نوشتند تصويب شده يا محتاج به مذاكره است و توهم نرود باينكه آن ترتيب مقبول شده.
آقا ميرزا ابوالحسنخان- در هرمملكتى كه حق بپادشاه داده شد وزرا را معين نمايد حق دارد ادارات را هم خود پادشاه معين نمايد و آنگهى جناب مستشارالدوله هم فرمودند كه در كميسيونى تجديد نظر شود.
آقا سيد حسن تقى زاده- رسم است در اول هر سالى خلاصه اعمال سابقه هر اداره را منشتر مينمايند چون امسال سال نو است من ميخواهم اعمال سال گذشته مجلس را منتشر نمايم يكى آن است كه ما شش ماه ميشود در اينجا نشسته ايم بعرايض مردم رسيدگى مينماييم مجلس نبايد بعرايض رسيدگى نمايد يك كميسيونى قرار داده شود از هر جا تظلم مينمايند رجوع بآن كميسيون نمايند ديگر بمجلس نبايد و آن كميسيون طرف و مسئول مجلس باشد دوم فراموش كارى است هر عنوانى كه در مجلس ميشود وچند روز اوقات مجلس را ضايع مينمايد بعد از چند روز فراموش ميشود و ناقصا مينمايد.
آقا ميرزا ابوالحسن خان- جواب مطلب اول اين است قرار شد دوازده نفر براى انجمن رسيدگى بعرايض معين شود و اسامى هم نوشته شده نزد آقاى حاجى سيد نصرالله است.
آقا سيد حسن تقى زاده- سعادت هر مملكتى بسته بقانون است ما كه اينجا نشسته ايم بايد وضع قوانين نماييم و ماليه را كه روح مملكت است اصلاح نماييم و اينكه تا حال كار پيش نرفته بجهت همين تظلمات است كه بمجلس اظهار شده.
سعدالدوله- شما چطور ميخواهيد قرار بدهيد كه وزير ماليه حضور ندارد با من كه نميخواهيد قرار بگذاريد (جمعى گفتند فعلا حضور وزير ماليه لازم نيست حالا مذاكره در خصوص آنست كه تفاوت عمل در دستورالعمل جمع بشود يا نه بعد از تصويب مجلس آنوقت بايد قرار و ترتيب وصول آن در كميسيون با حضور وزير ماليه داده شود.
آقا ميرزا حسين طبيب- بايد فهميد اين تفاوت عمل بچه صيغه گرفته ميشود.
وثوق الدوله- گفته شد تفاوت عمليكه سابق حكام كل ميگرفتند و سنت شده بود امسال قرار شد جزو جمع كتابچه ديوانى شود.
سعدالدوله- تفاوت عمل دو قسم است يك قسم آن معين است اينجا دفترى بود و رعيت ميدادند يك قسم ديگر معامله حكام است آن را بچه طور معين مينمايند.
وثوق الدوله- آنرا بوسائل سريه و غيره ميتوان معلوم كرد مثل اينكه مؤتمن الممالك حاضرند و صورت چند ولايت را ميدهند واز مباشرين جزو هم صورت گرفته ميشود بعد از تطبيق صورتها جمع كتابچه دستورالعمل ميشود.
سعدالدوله- پس يك كميسيونى لازم است اين تحقيقات بشود بجهت اينكه اين سفر كه به يزد رفتم هر دهيكه حاكم تومانى چهار تومان مثلا معامله كرده بود خيلى شاكر بودند وچيزى شنيده ام بنظرها اغراق ميآيد در يك دهى پرسيدم ماليات اينجا چه قدر است گفت كدام ماليات را ميگوييد گفتم مگر دو ماليات دارد و گفت بلى ماليات آنجا شش هزار تومان است ولى حاكم بيست و پنج هزار تومان ميگيرد خيلى اسباب حيرت و تعجب من گرديد.
وثوق الدوله- عجب در اين است كه باين تفصيل تعديات حكام مذاكره شد كه تفاوت عمل جزو جمع دستورالعمل شود بعضى رأى ندادند.
سعدالدوله- خيلى عجب است آنهاييكه رأى ندادند يا معنى تفاوت عمل را نفهميده اند با خيال حكومت دارند.
آقا ميرزا فضلعلى- آنهاييكه رأى نداده اند يكى اينكه تفاوت عمل را نميدانند و يكى اينكه ميگويند تفاوت عمل مجهول را نميشود رأى داد جزو جمع دستورالعمل شود از آنجمله بنده هستم كه رأى نداده ام و نميدهم زيرا كه همينقدر مجلس اذن بدهد علاوه گرفته خواهد شد و اين اذن بظلم ورزش كردن ما خواهد بود.
مؤتمن الممالك- تفاوت عمل مجهول نيست كرمان و بلوچستان يك تفاوت عمل دارد نوشته اند مثلا هشتادهزار تومان اين ماخذش اين است كه سابق رعيت روپيه ميداد و حالا ترقى كرده در حقيقت همين اصول ماليات را گرفته اند و اين تفاوت بواسطه ترقى روپيه است.
سعدالدوله- يك كميسيونى شد با حضور وزرا و مستوفيها بنده را هم دعوت كردند و بشاه عرض شد كه از طرف وزارت ماليه آدم مخصوص براى وصول ماليات برود خيلى پسنديدند آيا اين مجرى خواهد شد.
وثوق الدوله- گويا مجرى شود.
سعدالدوله- اگر اين مجرى شود تماما درست خواهد شد و گويا غالبا بآنطور رأى داده اند اگر اين طور است پس در حكم گذشته است و تماما را مباشرين معزول دارند و مجلس رأى ميدهد تفاوت عملهاييكه دو قسم است يكى آنكه جمع كتابچه بود و يكى ديگر معامله حكام كل در يك كميسيونى تحقيق شده پس از تصويب جمع دستورالعمل شود.
حاجى امين الضرب- اينكه وصول ماليات امسال بوزير هر ايالتى رجوع شد و وزير ماليه از آنها صورت خواسته اند آنها هم صورتى داده اند بر وفق ميل خودشانكه با سابق تومان پنجهزار تفاوت دارد.
حاجى محمد اسمعيل آقا- بايد بوزيرماليه اخطار شود اين دو ولايت را كه معين كرده اند صورت آنرا بفرستند مجلس ببيند اگر صحيح است معامله نمايد و همچنين ساير جاها.
وثوق الدوله- تا دستورالعمل نوشتهش ود چهار ماه طول خواهد كشيد شايد تا آنوقت صورت صحيح بدست بياورند.
سعدالدوله- وقتيكه انجمن منعقد شد از براى تعيين ماليه اجزايى داخل شد كه اين مسائل هر چه مشكل باشد حل ميشود يكى از آن وسائل اين است هر كه صورتى ميدهد ديگر آنرا بجايى نميفرستيم (در اين موقع وكلاء را عقيده مختلف شد بعضى گفتند باين ترتيب وصول ماليات تاخير خواهد افتاد بايد فكرى براى حاليه كرد بعضى اظهار داشتند كه فعلا اصل ماليات را بگيرند و هشت ماه طول دارد تا تمام ماليات وصول شود تا آنوقت ترتيبى براى تفاوت عمل داده ميشود و بعضى چنين بيان كردند كه اولا در اغلب ولايات سه ماه بعد از عيد شروع بگرفتن ماليات ميشود واز هر كس كه گرفتند ديگر ممكن نيست چيزى از او گرفته شود و ثانيا گفتگو و مذاكره فعلا در خصوص طريق و راه تفاوت عمل نيست البته ترتيب و قرار وصول آن در حضور وزير ماليه در كميسيون عليحده داده خواهد شد حالا حرف در اينست كه اين تفاوت عمل را رأى ميدهند جزو جمع دستورالعمل شده و وارد خزانه دولت شود يا بهمان ترتيب سابق دخل حكام باشد.
آقا سيد حسن تقى زاده- اين افزودن تفاوت عمل بر اصل ماليه براى اصلاح كسر جمع است و اين در صورتى درست خواهد شد كه ما بدانيم تعديل علمى تا سال آينده يا دو سال ديگر تمام ميشود و اطمينان حاصل كنيم اينرا ضروره بايد اذن بدهيم ولى اگر ده سال طول بكشد اين نميشود بواسطه ترقيات مملكت ممكن نيست بايد راه ديگر پيش گرفت.
مؤتمن الممالك- مأخذ اين سئوال همان است كه امسال مثل سابق معامله شود بعد مميزى نمايند من حاضرم هفتاد و پنج محسنات براى مميزى بشمارم.
آقا سيد حسن تقى زاده- مقصوددانستن مدت تديل علمى است كه دخالت در اينكار دارد.
وثوق الدوله- گمان نميكنم ممكن باشد مدت مميزى را معين كرد و دخالت اين مدت مميزى هم در تصويب تفاوت عمل گويا اشتباهى شده تفاوت عمل تقريبا يك معامله ايست كه حكام همه ساله ميكردند و خواهند كرد ووقتى نخواهند كرد كه مميزى علمى بشود.
آقا سيد حسن تقى زاده- اين را مفصلا ميدانيم اين كه گفتيم تعيين مدت مميزى دخالت دارد بجهت اين است كه ما ميخواهيم تا پنج سال بعنوانات سابق رفتار نماييم نميشود بايد راه ديگرى پيدا نماييم. سعدالدوله- آن روز در باب تعديل علمى صحبت شد هيچ حرفى نزدم چون امروز موقع رسيد ميگويم اولا علاوه كردن تفاوت عمل بر اصل ماليات بطور مطلق ماخذ صحيح نيست چيزى كه هست ميخواهيم آن تفاوت عمل معامله حكام كل داخل خزانه دولت شود ثانيا اين كه منتظر مميزى علمى بشويم آنهم مناط نيست تعديل علمى كه جناب ناصرالملك گفتند ناپلئون ايجاد كرد و پنجاه سال طول كشيد پس بايد فكرى كرد نه آن تعديل علمى كامل ممكن است و نه باين طور صحيح است و ميخواهيد شروع بتعديل علمى بكنيد يا نكنيد بحال امروزه ما ثمرى ندارد بايد از آن مميزى صرف نظر كرد و يك مميزى بين بين اختراع كرد بنده يك چيزى اختراع كردم و بجناب مشيرالدوله هم گفتيم پسنديدند.
آقا سيد حسن تقى زاده- ما بخواهيم كارمان صحيح شود بايد قول وزير ماليه را صحيح بدانيم بجهت آنكه مجلس بخواهد در جزئيات مداخله كند نميشود منحصرا بايد حرف وزير ماليه را مجرى كنيم ومدت مميزى هم بايد معين شود.
اعضاء مجلس رادر اينموقع نيز اختلاف آراء پديدار گشت جمعى گفتند مسئله مميزى چند روز قبل مذاكره شده گذشته است جمعى در باب تفاوت عمل ترديد رأى حاصل كردند كه ممكن نيست بدون تعيين جمع دستورالعمل شود بالاخره پس از مذاكره و مباحثه زياد جناب آقاى سيدعبدالله مجتهد چنين عنوان كرد كه هر مطلبى را بايد تأمل و تفكر كرد باز روى دقت و بصيرت رأى داده شود در اين مسئله تفاوت عمل كه مطرح مذاكره شده امساله از روى اضطرار جزو جمع دستورالعمل شود باز آقايان وكلا تجديد نظرى نمايند شايد مطلب تازه بنظر بيايد ولى من يك مطلبى اظهار ميدارم كه مصدر و مطرح افكار باشد آن مسئله عشر ومميزى است كه بايد اين سنت سنيه انشاء الله جارى شود چيزيكه هست عشر در غلات اربعه واجب است و ما مستحبات را هم در اينجا ملحق كرديم و گفتيم كه عشر گرفته شود و براى گرفتن اين عشر مقدمه يك مميزى بشود كه از فلان جا يك صورت تخمين بياورند آن را تطبيق كنند با آنچه در نقشه و كتابچه مميزى است كه صدق و كذب گيرنده عشر معلوم شود و نيز معين شود كه فلان محل قابل اين قدر عشر بوده يا نبوده و اين مميزى هم آن قدر طول و زحمت و مخارج ندارد واز امسال يك جا را شروع نمايند و شما هم نميخواهيد امساله رأى بدهيد كه تفاوت عمل جزو جمع بشود همانطوريكه هر سال عمل ميكردند وزير ماليه خودش بداند شما در فكر مقدمات سال ديگر باشيد. رئيس و جمعى ديگر اظهار داشتند صحيح ميفرماييد ولى اصلاح ماليه كليه از جمع وخرج مخصوص مجلس است و بايد بتصويب مجلس باشد پس لابداً محتاج براى است وبراى سال آتيه البته بايد مقدمات عشر گرفتن را تهيه و تدارك كرد.
</section>
<section type="session" number="57">
جلسه: 57
مذاكرات روز يكشنبه 9 شهر صفرالمظفر 1325 دارالشوراى ملى‏
خلاصه مذاكرات روز شنبه 8 را آقا ميرزا طاهر قرائت كرد و راپورت انجمن ماليه مطرح مذاكره شد.
رئيس- مطلب ديروز در خصوص تفاوت عمل ناقص ماند اگر باز محتاج بمذاكره است كه گفتگو بشود.
آقا شيخ محمود- غرض از تشكيل اين مجلس معلوم است حفظ شريعت وتقويت دولت و ملت است زيرا كه بدون تقويت دولت و ملت هيچ كارى پيشرفت ندارد پس هر حكمى كه از اين مجلس صادر و وضع ميشود سه حق بايد ملاحظه شود حق حفظ شريعت حق دولت حق ملت در باب دولت تفاوت عمل كه مجلس ميخواهد حكم كند جزء جمع بشود باين اسم موجب تنفر ملت خواهد شد ولى چون تفاوت عمل درجات دارد يكدرجه مال حكام كل است يكدرجه مال حكام جزء و يكدرجه مال مباشرين جزء و كدخدايان لهذا بنظر بنده چنين ميرسد كه تغيير اسم داده ومجلس كه بگويد آن تفاوت عملى كه حكام جزء مباشرين و كدخداها ميگرفتند امسال موقوف است و تعبير اين باشد تا مردم بگويد كه از مجلس تحقيقى نسبت برعايا ملاحظه شده است.
آقا ميرزا محمود خوانسارى- مملكت ايران باين وضع خوب است جناب رئيس در مذاكراتى كه ميشود يك قرارى بگذارند وآنگهى خودرا بخواهند چه ضرر دارد رعيت تومانى دو تومان يا دو هزار مثلا بدهد و حفظ مليت خود را كند.
حاجى ميرزا ابراهيم- ميفرماييد پنج كرور كسر جمع درايم رعيت بدهد اول بايدملت بداند خرج چيست و براى ملت خرج ميشوديا نه آنوقت ملت بدهد شما كه نميدانيد بچه خرج ميشود چه طور حكم ميكنيد آنوقت تمام ملت از مجلس برميگردد و تمام قوت مجلس باملت است.
دكتر ولى الله خان- اينكه گفتيد بايستى اول مخارج را معين نمود و از روى آن جمع شود صحيح است ولى در تمام مملكت رسم است كه اول دخل را معين ميكنند بعد خرج راز روى دخل معين مينمايند پس از آنكه مملكت آباد شد و دست بصنايع گذاشت وصاحب ثروت گرديد آن وقت خرج را معين ميكنند بعد جمع را پس ما كه در اول كار هستيم اول بايد دخل را معين نماييم سپس خرج را.
 (حاجى ميرزا ابراهيم آقا و بعضى گفتند بواسطه جاهل بودن ملت ما نميتواتنيم بآنها بفهمانيم كه جمع اين است و اساس بهم ميخورد.)
آقا ميرزا ابوالحسن خان و جمعى اظهار داشتند مگر زا خرج چه قدر ميتوان كسر نمود در صورتيكه شش كرور كسر محل داريم از اين بودجه كه در دست است. آقاى وثوق الدوله جواب دادند اگر منتهى بشود بيك كرور ميتوانيم كسر نميايم باقى بايد از اين طرقيكه گفته شد بر جمع افزوده شود كه خرج با دخل مقابل گردد.)
آقا شيخ حسين شهيدى- از قرارمذكور پنج كرور كسر عمل است واين را ميتوان بصيغه معين اصلاح نمود بشرط اينكه آنچه عرض ميكنم اطراف آنرادرست ملاحظه نموده خراب ننمايند و طريقه اينكه از احدى صدا بلند نشود اين است بركليه ماليات كه عبارت باشد از شانزده كرور هر تومانى يك هزار و پنج شاهى بيفزايند يكقران مال دولت و پنج شاهى حق مباشر تفاوت اين ميشود يك كرور و نيم. خواهيد گفت جزو اين گمركات و ساير چيزهاى ديگر است نميشود افزود نيم كرور از اين بابت برگشت ميشود ميمانند يك كرور يك كرور هم از بابت مبادله جنس كه عين جنس گرفته شود تفاوت ميكند يك كرور هم از بابت برگشت تيولات تفاوت ميكند باين شرط كه اشخاص امين باشند هر تيولى كه تومانى يك تومان علاوه ميگرفتند پنجهزار بگيرنداين ميشود سه كرور دو كرور هم از مخارج كسر ميشود اين ميشود پنج كرور.
آقا شيخ حسين- ببعضى ماها هنوز مشتبه است بعضى ها گمان ميكنند مجلس ميخواهد حكم بكند مثلا رعيت پارسال يك قران ميداد امسال يك شاهى بدهد ولى بعضى هم ميگويند اين چيزيكه همه ساله گرفته ميشد و حكام برده پارك ميساختند امسال بخزينه دولت عايد شود كه خرج ملت نمايد ولى باز مسئله مشتبه است خوب است فرصتى بدهند جناب وثوق الدوله درست مطلب را توضيح نمايد.
رئيس- بعضى از وكلا شبهه دارند در اينخصوص خوب است آنشبهه را داخل اين مجلس ننمايند همه آنها جمع بشوند در يك كميسيونى عليحده و آنجا هر رأى و اظهارى دارند بگويند كه ديگر محل شبهه نباشد بجهت آنكه عنوان هر مطلب تازه باعث شبهه اذهان بعضيها ميشود.
 (در اين وقع نيز وكلاى محترم را تشتت آراء حاصل گشت).
حاج ميرزا ابراهيم آقا- و بعضى اظهار داشتند بهتر آنست كه اول خرج معين شود.
آقا شيخ حسين وجمعى گفتند خرج ودخل هر دو باختيار مجلس است پس هر چه خرج لازم باشد تصويب مينماييم واز جمع هر چه زيادى مانده بطرحهاى مملكى ميرسانيم آقاى مشهدى باقر چنين بيان كردند آنكاريكه بايد الساعه بكنيم چه چيز است امساله بايد ماليات از رعيت بگيريم يانگيريم اگر بايد بگيريم كه عجاله امساله مثل پارسال گرفته شود و براى كسر جمعيكه داريم از اين راههاييكه گفته شد زياده و كم نمايند.
آقا سيد علينقى- وضع مملكت پريشان شده فعلا ما سه مظلوم داريم يكى ذات مقدس اعليحضرت است كه مظلوم وزرا است يكى هم ملت است كه مظلوم وكلا است يكى هم مجلس است كه مظلوم اعضاء خودش است بلى اگر قانون وضع شد كه دائما بماند اين همه گفتگوها لازم است ولى لابد باقتضاى وقت مملكت تغيير خواهد كرد و اين مسئله تفاوت عمل فقط امساله است و محتاج باين همه مذاكرات و معطلى نيست واينكه آقا شيخ حسين گفتند اشتباه شده اشتباه هم نشده پس على العجاله امساله بهمان ترتيب سابق ماليات را وزير ماليه بگيرد و محتاج بتصويب مجلس نيست.
رئيس- اينجا يك اشتباه شده و آن اينستكه عمل ماليه راجع بمجلس است پس آنچه گرفته ميشود و آنچه خرج ميشود بايد بتصويب مجلس باشد در اين صورت واگذار بوزير ماليه بشود ممكن نيست حال حرف درسر اين است آنهاييكه چيز نميدهند بدهند ولى ميخواهيم ببينيم الساعه كه روز سيم سال است ميتوانيم كارى بكنيم كه تمام فوايد آن عايددولت بشود آيا ممكن است يانه؟ مثلا بگويند در سر اينكوه فلانقدر طلا است ممكن است فورا بدست آورد لابد مدت ميخواهد پس تمام اين محلها كه گفته شد در نظر است ولى وقت ميخواهيم بآنطورى كه مذاكره ميشود همانطور كه آقا مشهدى باقر گفتند امسال ماليات تعطيل شود بجهت آنكه نه خرج را ميدانيم و نه جمع را.
وثوق الدوله- گمانم اينست درست اطراف مسئله جمع نگشته ومعلوم بعضى از آقايان نشده اولا راپرت كميسيون اين بوده كه اينطور تفاوت عمل گرفتن و غيره شرح ما را نخواهد رساند و آنچه كه مخارج مملكت را برساند همان مميزى علمى بواسطه نبودن اسباب و عشر بجهت منظم نبودن ادارات و براى كسر نمودن خرج بعضى از حقوقات را كسر نماييم شايد استحقاق داشته باشد و مستخدم دولت هم نباشد ثانيا گفتيم امروزه براى كسر شش كرور يك اصلاح حالى بشود يعنى چيزى بر جمع افزوده شود و چيزى از خرج كسر نماييم كه توافق جمع و خرج بعمل آيد عجالة در عمل جمع بعضى وجوهات از رعيت گرفته ميشد و سلت جارى شده امساله اينها بطورى مضبوط گردد كه بديوان برسد منجمله همين تافوت عمل بود و بعضى از آقايان هم بايد بدانند كه بعضى جاها هيچ تفاوت عمل ندارد مثل آذربايجان و قزوين و غيره واين تفاوت عمل مثل ماليات است و حكام كار در سابق از حكام جزء يك سند از بابت اصل مالايت ميگرفتند و يكى از بابت فرع شايد رعيت آن خرج را هيچ نداند و همه را اصل بداند و كار هم بآن تافوت عمل جزو كه مباشرين وضياط ميكرند نداريم فقط همان تفاوت عمل كه حكام كل ميگرفتند بطوريكه آقاى رئيس التجار گفتند بعد از وضع مخارج از سيصد هزار تومان بيشتر نخواهد شد در اينصورت نبايد اين تفاوت عمل بر جمع افزوده شود و البته بعد هم از خرج كم و كسر خواهد شد.
حاج ميرزا ابراهيم آقا- اگر خرج را پيش بيندازيم چقدر ميتوانيم از آن كسر نماييم.
آقا ميرزا ابوالحسن خان- اول بايد جمع را معين نماييم ثانيا حكام ميروند دستورالعملى ميخواهند بايد يك دستورى بدهيم كه آنها مشغول كار باشند و ما هم اينجا مشغول كسر از خرج شويم.
احسن الدوله- جناب رئيس- لفظ تفاوت عمل اسباب وحشت شده خوبست بگوييد چيزيكه سالهاى سال حكام كل از روى كتابچه ولايتى ميگرفتند بگيرند رفع اغتشاش هم ميشود و خيلى هم رعيت متشكر ميشوند كه از چوب و فلك حكام جزء و مباشرين و غيره آسوده شده اند.
رئيس- آنچه در اين باب سئوال و جواب بايد بشود شده اگر تصور مينماييد بايد حرف زد بزنيم اگر نبايد حرف زد رأى گرفته شود.
 (گفتند خوب است بهر ترتيبى كه راى گرفته ميشود بنويسند لهذا صورت راى را از قرار ذيل نوشتند).
مقصود از خواستن راى اين است كه آيا ماليات هذه السنه در دستوالعملهايى كه براى حكام نوشته ميشود مطابق آنچه حكام كل در محل معامله ميكنند نوشته شود يعنى فروعاتيكه موافق معمول سنواتى از محل دريافت ميكردند و مبلغى از آن را بديوان و مبلغى را باشخاص متفرقه ميدادند مبلغى هم جزو منافع حكومت بود در دستوالعمل جمع كنند كه تمام آن بديوان برسد و مواجب و مخارج حكام را هر چه مجلس تصويب كند در دستورالعمل بخرج بنويسند و تعديات ضباط و عمال جزء بكلى موقوف باشد يا اينكه مثل سنوات سابق فروعات ولايتى باختيار حكام گذاشته شود و ديوان بمبلغى كه پيشكشى از حكام ميگرفت قناعت كند.
 (در ينموقع ورقه رآى منتشر شده و 68 رأى گرفته شد كه تفاوت عمليكه حكام كل در محل معامله ميكردند در هذه السنه جمع دستورالعمل بشود).
سپس آقا ملاحسن وارث و جمعى از وكلا اظهار داشتند از قرار معلوم عبدالله خان همدانى را كه پيشكار شجاع السلطنه بود با آن بى شرفيها وبى اعتداليها و ظلمها كه در شيراز كرد ميخواهد بحكومت كردستان كه سرحد است بفرستند آيا سزاوار است چنين شخصى كه خيانت باطن و خساست طينت او بر همه معلوم است مأمور حكومت شود و حافظ حدود جمعى از مسلمانان باشد هيئت مجلس اگر خيرخواه دولت و ملت است بايد خواستار شود كه از اين قبيل اشخاص بحكومت نرود بعد از فى الجمله مذاكره تمامى وكلا تصديق كردند و قرار شد رقعه از طرف مجلس در اين باب بوزارت داخله نوشته شود.
</section>
<section type="session" number="58">
جلسه: 58
مذاكرات روز سه شنبه 11 شهر صفرالمظفر 1325 دارالشوراى ملى‏
خلاصه مذاكرات روز يكشنبه 9 را آقا سيد محمد تقى قرائت كرد.
رئيس- بنا بود بقيه راپورت انجمن ماليه باز امروز مطرح مذاكره شود چون ملاحظه نمودم كه مطالب آن يك يك بايد در اين مجلس طرح و مذاكره شود و اين نميشود. لهذا گفتم انجمن ماليه يك خلاصه هم از جمع و هم از خرج بنويسد و در مجلس قرائت شده از روى بصيرت مذاكره شود پس امروز نظامنامه بلدى خوانده شود.
 (آقا شيخ ابراهيم و بعضى چنين اظهار داشتند كه قرائت و تنقيح ومذاكره نظامنامه ايالتى مقدم است نظامنامه بلدى مدتى تاخير بيفتد عيب ندارد و بعد مذاكره از كمى وقت مجلس شد.
وكيل التجار- آقايان همه ميدانند كه مجلس شوارى ملى مسئوليت دارد و كارهاى لازم هم هست بايد اصلاح شود و وقت مجلس كم است و نميتوانيم بگوييم وقت نداريم خصوص آقايان وكلائيكه از ساير جاها آمده اند زيرا كه عموما در اين راه بايد از تمام كارهاى شخصى دست بكشيم و با جان و مال براى اصلاح امورات و پيشرفت كار حاضر باشيم و همينطور هم هست عقيده بنده اين است جناب رئيس بفرمايند آقايان وكلا از سه ساعت بغروب مانده بيايند و تا دو ساعت از شب گذشته مجلس منعقد باشد والا با اين يك ساعت و نيم وقت و اين كارهاى فوق العاده و كارهاى اتفاق افتاده هيچ كارى پيشرفت نخواهد كرد.
رئيس- چون بعض آقايان وكلا تجارت دارند نميتوانند از دو ساعت بغرب مانده زودتر حاضر شوند ولى از آن طرف تا دو ساعت از شب گذشته مجلس منعقد باشد عيب ندارد و آنگهى حالا كه خود آقايان گفتند از سه ساعت بغروب ميآييم كافى است همه مى آيند و تا دو ساعت از شب رفتته بس است بيش از اينهم نميشود كار كرد.
 (باز در باب اينكه كدام يك از مطالبيكه در بدو مجلس گفته شد مطرح مذاكره شود بعضى گفتند نظامنامه بلدى بعضى گفتند نظامنامه انجمن ايالتى مهم و مقدم است جمعى اظهار داشتند همان تتمه راپورت كميسيون ماليه مطرح شود.
آقا ميرزا محمود خوانسارى- جناب رئيس مكرر در مكرر فرموديد اصلاح عمل ماليه از همه چيز لازم تر است و آن روز هم گفتيد هر كس چيزى در اينخصوصها بنظرش ميرسيد و رأى دارد بگويد پس عرض ميكنم مسئله تيول و تسعير جنس خيلى مهم است و تاخير ميفتد ارباب تيول دست اندازى كرده و بكار خود سوار ميشوند و مذاكرات اين دو مسئله هم پريروز بميان آمده بود خوب است امروز اين دو مسئله تمام شود بعد نظامنامه بلدى يا ايالتى قرائت شده و مطرح مذاكره گردد.
حاجى ميرزا ابراهيم- همه اينهائيكه ميفرماييد صحيح است الا اينكه اينها از فروعات مشروطه است تتميم اصول مشروطه چه شد كى تمام ميشود؟
رئيس- آنرا هم مشغول نوشتن هستند وجمعى از آقايان هستند كه بايد جمع بشوند نوشته شده تمام شود.
آقا ميرزا ابوالحسن خان- بايد راست گفت هيچكس بتكليف خود عمل نميكند نه كميسيون ماليه نه كميسيون تكميل قانون اساسى و نه ديگرى بعقيده بنده هر كس نميتواند از عهده برآيد استعفا بدهد.
مستشارالدوله- كميسيون تتميم قوانين اساسى بتكليف خود عمل كرده و نوشته اند تا روز شنبه حاضر ميشود و قرار است اجزاء آن انجمن روز پنجشنبه على الطلوع حاضر شوند و يكدفعه در كميسيون قرائت شده تجديد نظرى بشود آنوقت روز شنبه يا يكشنبه يا هر روزى را كه مجلس صلاح بداند بياورند مجلس خوانده شود.
آقا سيد محمد مجتهد- اولا بايد تمام اهل مجلس بدانند كه در اين شهر انجمنها از براى تخريب اين مجلس منعقد است و بعضى از اهل مجلس هم در آن انجمنها حاضر ميشوند ولى اين مجلس در تحت حمايت حضرت امام عصر عجل الله فرجه بوده ابدا اعتنايى باين اشخاص نيست و امروز تمام ملت با اين اساس مقدس همراه هستند ثانيا چيزيكه هست اين است كه اين همه ما جان كنديم و دچار زحمت و خسارت فوق العاده شديم چيزيكه مقصود و منظور بوده هنوز از اين مجلس ديده نشده و داخله مجلس ابدا منظم نيست اول كاريكه ميكنيد مجلس را منظم و مرتب كنيد هر كس غرضى و تظلمى دارد نميداند بكجا اظهار دارد يك جايى را قرار بدهيد كه بعرايض مردم برسند اين وضع مجلس نيست يكى نطق ميكند بايد همه گوش دهيد نه اينكه چند نفر يك دفعه حرف زده و همهمه نماييد يك مطلبى را اقدام ميكنيد يك روز يا دو روز كم يا زيادتر عمرتان را ضايع ميكنيد معهذا ناقص ميگذاريد شروع بمطلب ديگر مينماييد ما از بهم خوردن مجلس هيچ خوف و ترس نداريم زيرا آنهاييكه بر ضدند جزء خار و خاشاك هستند اما وضع داخلى مجلس درست نيست دستورالعمل و حدود حكام بنا بود نوشته شود هيچ خبرى نيست همچنين ساير كارها و فعلا من خواهش از مجلس مينمايم مدتى در باب برگردانيدن تيولات و موقوفى تسعير جنس بواسطه ملاحظاتيكه خواهم گفت دست نگاهدارد.
آقا ميرزا ابوالحسن خان- اگر اين مسئله تيولات و غيره درست نشود هيچ كار ما درست نيست ما شش كرور زايد خرج داريم بر جمع حضرتعالى ميفرماييد صبر كنيداين را چه كنيم و آنگهى هر رشته كه اين مجلس بخواهد دست بزند جمعى ضد خواهند شد مثل صاحبان تيول پس نبايد ملاحظه كرد اين مجلس پول ميخواهد اگر نباشد اين كار پيش نرود هيچ كار پيش نخواهد رفت.
مستشارالدوله- البته بالبداهه عقل حكم ميكند كه تيولات بايد برگردد ولى كميسيون ماليه ملاحظه كرد بچه طور بايد برگردد كه تفاوت آن عايد دولت شود ديد امساله ممكن نيست و حقيقة برگردانيدن تيولات امساله برگردانيدن منافع چند نفرى است بحاكم.
رئيس- اصل مطلب اين است كه خرج ما شش كرور بر جمع علاوه است آيا اين را تماما بايد از خرج بزنيم ميشود يا اينكه تمامش را بر جمع بايد افزود و خرج بماند يا اينكه هر دو را اصلاح نماييم و اين شكل بهتر است پس در اين صورت ميشود گفت به بعضى چيزها دست نزنيم و بتفاوت عمل دست بزنيم؟
وثوق الدوله- اين تفاوت عمل و تسعير جنس آنقدرها نميشود اما در باب تيولات همان است كه آقاى مستشارالدوله فرمودند و عقيده بنده هم اين است آنطوريكه منظور است از برگردانيدن تيولات نميشود امساله استفاده كرد و يكى بواسطه ملاحظاتيكه آقا فرموده اند بايد ملاحظه شود عمده اصلاح در خرج است بايد بشود (وكلا را در اين ماده فى الجمله اختلافى حاصل نگشت مؤتمن الممالك و بعضى اظهار كردند كه تيولات چند قسم هستند همه را ممكن نيست برگردانيم مگر آن تيولاتيكه تفاوت كلى دارد آقا ميرزا ابوالحسن خان و آقا ميرزا محمود خوانسارى و سيدالحكما و جمعى در اين مسئله جواب دادند باينكه اولا در قانون استثنا نيست بعد از آنكه مجلس راى داد بايد در حق همه بطور مساوات مرعى شود و ثانيا گفته شد تيولات چند قسم است طى دو قسم است باينطور كه يك طايفه رعيت تيولات مظلوم صاحبان تيول واقع شده و يكطايفه ديگر از رعاياى تيول هستند كه بواسطه حمايت ارباب تيول ظالم ميباشند و همه قسم دزدى و شرارت مينمايند و وانگهى جهت ندارد كه ارباب تيول از بابت حقوقات خودشان گروى از دولت داشته باشند و دو ماه باول سال مانده حقوق خود را دو مساوى ببرند ولى سايرين در مديكسالهم نتوانند بحقوق خود برسند پس بايد كليه تيولات برگردد و همه حقوق خود را از بانك ملى دريافت دارند بالاخره بعد از مذاكره ومداقه زياد محسنات برگشتن تيولات بر همه مكشوف شده تماما متفق الراى شدند).
مستشارالدوله- پس حالا كه تمام اراء متفق است در برگشتن تيولات خوب است مجلس توجه شود باين نكته كه تفاوت عمل تيولات بچه وسيله عايد دولت شده و بكيسه حكام نرود.
آقا سيد حسن تقى زاده- امروز سلطنت قديمه مشروطه شده بايد رعيت صاحبان تيول هم مشروطه شوند ما از بيست كرور دهنده كه ملت هستند هيچ ملاحظه نميكنيم اما آن چند نفر گيرنده را كه صاحبان تيول باشند ملاحظه ميكنيم كه نرنجند و هيچ شكى نيست كه حكام امساله مثل حكام پارساله نخواهند بود علاوه انجمنهاى ايالتى هست كه جلوگيرى از تعديات حكام ميكنند اما وسيله عايد شدن تفاوت تيولات بدولت بهمان قبوضات پارساله كه در دست رعايا است متقبل شوند اگر زيادى دارد آن هم معلوم ميشود.
احسن الدوله- مختصرا عرض ميكنم فقره تيول فقره تعرض شقاقلوس است بايد با اين مجلس قطع شود زيرا كه درد بى درمان است جايى كه سلطان نتواند چاره بكند غير از اينمجلس كى ميتواند چاره نمايد جلادى ميخواهد كه يكدفعه اين عضو فاسد را ببرد كه ساير عضوها را هم فاسد نكند.
آقا ميرزا حسين طبيب- مقاصد تيولات بيش از اينها است يكفقره مسئله قلعه الموت است و حالا هم ميگويم اهالى الموت چند روز مانده بود بحركت ما آمدند متظلم شدند كه ارباب ما اولا جنس را با ديوان تسعير كرده چهار تومان و خروارى بيست تومان ميفروشند و ثانيا نقدى را تومانى دو تومان ميگيرد و طورى بر ما سخت گرفته است كه بنان شب محتاج شده ايم آخر ما هم مسلمانيم بكجا پناه ببريم باز هم در اين چند روز كاغذ نوشته و متظلم هستند.
حسام الاسلام- هر فردى از افراد ملت داراى قوتى هستند حال اگر بخواهند يكى يكى بتوسط آن قدرت خود را حفظ كنند نميتوانند پس لازم است اين قواى خود را بيك نفر رئيس كه شخص پادشاه هست بدهند و آنهم امين باشد زيرا كه در حقيقت خزينه دار ملت است كه بواسطه آن قوا حفظ افراد است هر جا دزدى ببينند اطلاع بدهند كه برگردد بدولت (در اينموقع كه اتفاق آراء حاصل شد ببرگرداندن تيولات و اخذ راى. گفتگو شد در املاكيه وقف اماكن متبركه و مشاهد مقدسه است و خدام آنها اكترى از آن املاك را تيول كرده اند كه آيا اينهم جزو ساير تيولات بايد برگردد يا نه اعضاء مجلس بالاتفاق گفتند كه تفاوت نميكند اينهم جزو تيولات است بايد برگردد بعد گفتگو در خصوص موقوفى تسعير جنس شد).
وثوق الدوله- يكى هم موقوفى تسعير جنس است و اين مسئله تسعير جنس خيلى عمل غلطى است گمانم اين است كسى ترديدى در موقوفى آن نداشته باشد حتى اشخاصيكه خودشان تسعير جنس كرده اند اعتراف بكنند كه اين مسئله غلط است.
آقا ميرزا فضلعلى آقا- در باب موقوفى تسعير جنس هيچكس منكر نيست بر فرض به پنجنفر هم ضرر بخورد هيچ حرفى نميگويند بجهت اين كه ميدانند اين مسئله ظلم و غلط است (در اين باب هم وكلا را اتفاق آرا حاصل شد كه تسعير جنس ديوانى از امسال موقوف باشد بالكليه. سپس مذاكره در باب برگشتن سى هزار تومان شد كه آصف الدوله از هشتاد هزار تومان تفاوت مميزى سيستان و غيره استدعا از دولت كرده بود در حق خود و كسانش برقرار شود كه آيا اينهم برگردد يا نه عموم اعضا مجلس محترم متفقا تصويب كردند كه بايد حتما اين سى هزار تومان برگردد واگر فرمانى هم صادر شده باشد توقيف باشد چون مذاكرات و مباحثات در باب سه ماده كه طرح شده بود بقدر لزوم شده واتفاق آراء حاصل گرديد لهذا شروع بنشر ورقه رأى شده سه نوبت ورقه منتشر و اخذ راى گرديد اول در باب موقوفى و تسعير جنس كه 83 راى داده شد دوم در باب برگشتن تيولات 71 راى اخذ شد سيم در باب برگشتن سى هزار تومان خراسان كه عموم وكلا محترم راى دادند و در اين موقع عموم وكلا بر حسب اجازه رئيس براى رفع كسالت باطاق ديگر رفته و پس از مختصر توقف مجددا باطاق رسمى بازگشت نموده شروع بمذاكرات شد.
حاجى محمد اسمعيل آقا- از قراريكه بعضى از وزراء اظهار ميدارند بعضى از وكلاء ميروند در دوائر دولتى باسم نمايندگى از طرف مجلس بعضى كارها ميكنند و گفتگوها مينمايند و اين اسباب توهين بمجلس است ميخواهيم بدانيم بعد از اين بروند واز وزارتخانه ها بنويسند مجلس او را خواهد پذيرفت يا نه (در اين خصوص مذاكره شد بعضى گفتند وكلا نميتوانند باسم مجلس در ادارات دولتى يا جاى ديگر گفتگو نمايند مگر باسم خودشان ودر كارهاى شخصى خودشان آقا ميرزا ابوالحسن خان و بعضى اظهار داشتند كه در كارهايى كه از ولايات رجوع بشخص وكيل ميشود بايد اجازه مجلس باشد واگر بتوسط او بمجلس اظهار شده باشد كه هيچ ابا مجاز نيست و بادارات دولتى هم بهمين طور اطلاع داده شود بعد از مذاكره زياد قرار شد شرحى بادارات وشته شود كه هر گاه يكى از وكلا بروند بآنها رسماً باسم نمايندگى مجلس گفتگو نمايند قبول نكنند و در اين باب مهر و كاغذ مخصوص مجلس فقط معتبراست.
صديق حضرت- جناب رئيس شكايتى دارم از تلگرافخانه امروز تلگرافى آمده است كه چهار ساعت بغروب مانده ما را احضار بتلگرافخانه كرده اند ولى حالا آن تلگراف را آورده اند جهت اين تأخير چيست و چرا بايد حالا بياورند كه موقع بگذرد.
 (در اين باب نيز گفتگوى بميان آمد آقا ميرعماد اظهار داشتند آنچه كه تلگراف از طرف مجلس به تنكابن مخباره شد تماما را تغيير داده ند اصلا كسى كه حكومت دارد نبايد اداره تلگرافخانه با او باشد وكيل التجار گفت خيانت تلگرافخانه را من اينجا بامضاى خودشان ثابت كرده ام و الان در دفتر ضبط است و بعضى اظهار داشتند در اين كه امورات تلگرافخانه منظم نيست و مخابرات بوقت خودش نميرسد و مخابره نمينمايند حرفى نيست بالجمله پس از مذاكره قرار شد شرحى در اين باب بوزارت داخله نوشته شود.
صديق حضرت- جناب رئيس قبل از آنكه مجلس براى تنفس تعطيل شود مطلبى عنوان كردم مطرح مذاكره نشد حالا ميخواهم مجددا عنوان نمايم وزير دربار اگرچه وزير مسئول نيست ولى نميتواند با وزارت دربارى حكومت هم نمايد ما حكومت كسى را ميگوييم كه از صبح تا شام در دارالحكومه نشسته بعرايض مردم برسد نه كسى كه از صبح تا شام در امورات سلطنتى اشتغال داشته باشد و همچنين حكومت كرمان كه با شاهزاده فرمانفرما بود از قرارى كه شنيده شده گويا به پسر ايشان داده شده كه بمن هفده و هيجده هستند ميخواهيم بدانيم اين از روى استحقاق است يا بجهت اينكه پسر شاهزاده فرمانفرما هستند داده شده.
دكتر ولى الله خان- آقاى صديق حضرت خواستند اين مطلب را قانونى بگويند درست توضيح نكردند خوب است بنده عرض كنم معين است كه تمام وزراء ماداميكه باين شغل شاخص مفتخرند تقريبا هم كفو ميباشند كسيكه وزارتى داشته باشد آيا محض حفظ اين مقام منيع يعنى منصب وزارت ميتواند در همان آن جزء وزارت ديگر باشد زيرا كه اگر چنين باشد لازم مى آيد كه در آن واحد يك نفرهم مثلا وزير دربار باشد وهم دست نشان وزير ديگرى (ودر اين خصوص فى الجمله مذاكره شد قرار شد چيزى در اين باب بوزارت داخله نوشته شود و در اين موقع تلگرافى از رشت آمده بود قرائت شد كه خلاصه آن قريب باين مضمون بود حضور وكلاء معظم. عموم مالكين گيلان عرضه ميداريم افتتاح اين مجلس مقدس شورايملى بجهت دو امر است يكى عموم ملت در حقوق و حدود مساوى باشد. دوم براى تحصيل ثروت است و همه ميدانند اين سرحد معظم ايران وضع معاملات آن غير از سايرجاها است محصولاتش تا آخر هر سال وصول ميشود و رعايا بايد مسئول تعميرات اراضى باشند حال رعاياى گيلان همچو فرض كرده اند كه معنى سلطنت مشروطه بالمره آزاد بودن و ندادن ماليات است حال رعاياى اينجا باين جهت سركشى نموده ماليات نداده اند و بعضى هم متوارى شده و تمام رعيت خانها مختل است تكليف چيست؟
 (در اين خصوص بين وكلاء اختلاف عقيده روى داد بعضى گفتند كه دراين تلگراف تقلب شده جمعى گفتند آنهاييكه اين تلگراف را كرده اند بر ضد انجمن رشت هستند بالاخره پس او مذاكره و گفتگو رئيس اظهار داشت تلگرافى از طرف مجلس در جواب اين تلگراف نوشته شده كه مقصود هر دو طرف بعمل مى آيد خوانده شود تلگراف مزبور قرائت شد كه خلاصه آن قريب باين مضمون بود. انجمن ايالتى رشت تلگرافى امروز از رشت رسيد كه اسباب حيرت مجلسيان گرديد با وجود انجمن ايالتى در آنجا اهالى رشت بدرستى معنى مشروطيت و حريت را نفهميده اند و رعايا بناى خود سريرا گذاشته اند و عجب تر آنكه انجمن ايالتى اصول مشروطيت را باهالى آنجا نفهمانيده اند لهذا مجلس شوراى ملى قويا خواهش مينمايد كه اصول مشروطيت را بمردم فهمانده و رفع اين اغتشاشات را نمايد كه عموم آسوده باشند.
آقاسيد حسن تقى زاده- مقصود از سركشى رعايا كه در اين تلگراف مخصوصا و تلگرافات و مكتوبات ديگر كه از ولايات ميرسد گويا اين باشد كه اربابها وملاكين ميخواهند سرهاى رعايا را ببرند و آنها سرشان را در وقت بريدن عقب ميكشند كه اين عمل بسركشى تعبير ميشود البته ميدانيد كه رعاياى ايران بر دو قسم است يكى اهالى بلاد كه رعيت پادشاه مملكت وديگرى رعاياى بيچاره دهات رعيت بلكه عبدرق سلاطين بى اسم يعنى ملاكين اند واين دوميها در املاك خودشان سلطنت مستبده ميرانند يعنى در حقوق و در حدود مدنيه و جنائيه و سياسيه آن رعايا مداخله و حكمرانى ميكنند جريمه ميگيرند چوب ميشدند تنبيه و همه گونه سياست و بگير و ببند بزن و بكش بكار مياندازند و برمال و جان و ناموس و عصمت دهاتيها دست درازى كرده و مسلط شده اند و هرگز مسئول از اعمال خود نيستند پس حالا كه رعاياى شهرى به استبداد تحمل نياورده و با پادشاه خود كنار آمده و قرارى گذاشته آزاد شدند و سلطنت خودشان را مشروطه كردند آيا رواست كه باز دهاتيها در زير همان استبداد سابق بمانند اولا قرار بگذاريم سلطنت آنها هم مشروطه بشود يعنى اين مالك كه در اين خاك و آن اهالى بجز يك يك بهره را كه مالك نيست سر سال برود و حقوق خود را دريافت كند ديگر چه حق دارد چون بلاى آسمانى برجان اهالى مسلط شده و فعال مايريد باشد و بيچاره روستائى كه نه ماه تمام خودش و خانوده اش و عيال و اولادش در زير تابش آفتاب كار كنند و غرق عرق شوند و محصول بعمل بياورند هر سال همه را بعلاوه دار و ندار و جل و پلاس خانه را هم در وجه نقصان ناپذيرى حضرت مالك الملك دوباره سه باره بپردازند و در هر دفعه مباشرين قبض نداده بگيرند و دفعه دويم باز مطالبه كنندو عاقبت مجبور بفرار كردن ببادكوبه و قفقاز نمايند. اينها هستند كه اولاد وطن ما را بهند و قفقاز و عثمانى ريختند و سالى سيصد هزار نفر را مجبور برفتن بخارجه ميكنند. بلى رعيت بعد از اين نداى عدل اگر ذره بخواهد بتكاليف شاقه فوق الطاقه حضرات تمكين نكنند اسم سركشى ميدهند.
</section>
<section type="session" number="59">
جلسه: 59
مذاكرات روز پنجشنبه 13 صفرالمظفر 1325 دارالشوراى ملى‏
خلاصه مذاكرات روز سه شنبه 11 را آقا ميرزا طاهر قرائت كردند قرار شد نطامنامه انجمنهاى ايالتى خوانده شود.
آقا سيد حسن تقى زاده- در خصوص مطالبى كه بايد مطرح مذاكره شود ترتيبى داده بودند كه بطور جدول باشد آنچيزيكه مطرح ميشود در آخر نوشته شود.
رئيس- بعضى مطالب باقيمانده است ولى چون اين نظامنامه ايالتى اهميت دارد در اول مجلس خوانده شود كه مطلبهاى كوچك مزاحمت ننمايند.
 (آقا حسنعلى خان اظهار داشت كه نظامنانمه بلدى مدتى است بعد از قرائت اول چاپ شده و بوكلاء محترم تقسيم شده و همچنين نظامنامه مجلس سنا مدتى است در مجلس دفعه اول خوانده شده اينها را بايد مقدم داشت رئيس جواب داد كه صحيح است ولى اين نظامنامه ايالتى اهميت دارد و مقدم است).
سعدالدوله- قبل از آنكه شروع بمذاكره شود حرفى دارم بگويم بعضى از وكلا با بعضى از وزراء و ادارات دولتى مراوده داشته گفتگو مينمايند آيا رسميت دارد يا نه اين مسئله بايد توضيح شود.
حسنعليخان- در حقيقت اين مسئله اهميت پيدا كرد ودر هيچ جا وكلا نميتوانند رسمابا وزراء گفتگو نمايند همينطوريكه جناب سعدالدوله فرمودند اين ايام بعضى از وكلا خيلى جاها ديده ميشوند ديگر معلوم نيست كار شخصى دارند يا عنوان ديگرى است.
سعدالدوله- مقصود بنده اينست كه كسيكه وكالت ملت را در اين مجلس قبول كرده حدود او را بايد دانست كه مراوداتى كه از اول عمر خود با مردم پيدا كرده بايد دست كشيده ترك نمايد يا با بعضى از وزرا و ادارات دولتى و اعليحضرت از مطالب دولتى گفتگو نمايند آيا حق دارد يا بايد آنها موقوف شود؟ من بى پرده حرف ميزنم بعضى گفتگوها در اين خصوص يا كناية يا صراحة ميشود (سخن را روى با صاحبدلان است) من نميتوانم متحمل شوم من با همه كس مراوده دارم با وزرا با سفرا با سايرين نميتوانم ترك مراوده كنم.
رئيس- پريشب در اينخصوص صحبت شد در اول آن مذاكره خودتان تشريف داشتيد كه جناب آقاى ميرزا سيد محمد فرمودند بعضى از وكلا ميروند باسم مجلس با بعضى ادارات گفتگو مينمايند و در آخر هم حاجى محمد اسمعيل آقا مذاكره اين مطلب را نمودند و قرار شد چيزى از طرف مجلس بوزارتخانها و ادارات دولتى نوشته شود كه هر يك از وكلا باسم مجلس بيايند گفتگويى نمايند ماداميكه رقعه از طرف مجلس باكاغذ مخصوص و مهر مخصوص مجلس نوشته نشود گفتگوى آنها باسم مجلس رسميت واعتبار ندارد واين ابدا ربطى به شما ندارد و در اين جا سوء ظنى پيدا شده معلوم است هيچ كس نميتواند مراوده خود را ترك كند.
سعدالدوله- ديگر خوب است مذاكره شود كه رفع اشتباه گردد از بعضى جاها تلگرافات بعهده من ميآيد و براى شماها هم ميآيد اما رسم من اين است كه اول بمجلس اطلاع ميدهم و همچنين مرا خواستند تلگرافخانه طفره رفتم و من سابق هم گفتم و حالا هم ميگويم آنچه كه من در باب ملت گفتگو نمايم همان است كه در روزنامها مينويسند و رسميت دارد باقى ديگر هر چه بمن نسبت بدهند صحيح نيست.
آقا سيد حسين- فرموديد سابقا بهر يك از ادارات دولتى نوشته ايم كه هر يك از وكلا بيايند باسم مجلس گفتگويى نمايند ابدا رسميت ندارند امروز هم مينويسيد و هر روز يك گفتگويى در اين خصوص مينمايند خوب است بعد از اين هر كه آمد اين صحبت را كرد معين نمايد نسبت مبهم تا كى و حرف را در پرده گذاشتن براى چه معلوم كنند كه آن شخص وكيل كى بوده و چه گفتگو كرده حرف را نسبت بعموم دادن چرا.
 (در اين موقع نسخه نظامنامه انجمنهاى ايالتى قرائت شده پس از تمام شدن باز شروع به مذاكرات شد.)
آقا ميرزا سيد محمد مجتهد- اينهايى كه در پايين هستند و عارضند بعضى از دست حاجى آقا محسن و بعضى از ساير جاها اذيت ميكنند آخر براى اينها چه فكر كرديد.
رئيس- اينها رجوع شده بوزارت داخله.
 (جمعى گفتند قرار بود انجمنى براى تحقيق عرايض تشكيل شود چه شد رئيس جواب داد قرار بود هر يك از آقايان وكلا اسامى دوازده نفر را نوشته بدهند كه براى اين كار معين شوند بعضيها نوشته داده اند بعضى هم حالا بنويسند بدهند و آنگهى اين انجمن هم نميتواند كه تحقيقات و رسيدگى قطعى نمايد منتهى تشكيلاتى كه ميشود تحقيق شود راجع بهر يك از وزارتخانها باشد رجوع بآنجا مينمايد).
احسن الدوله- با اين تفصيلات واين مسئولات كه بعهده انجمنهاى ايالتى ميگذاريد حق هم همين است پس جهت چيست خود مجلس كه رأس رئيس و مركز تمام انجمنها است بمحاسبات گمرك و غيره رسيدگى و اقدام نكرده واگر وزارت ماليه مشغول است آيا نبايد با اطلاع مجلس باشد.
رئيس- چرا اقدامات شده وزير ماليه چند دفعه كه آمده اند گفتگو شد مشغول هستند و لازم هم نيست باطلاع مجلس باشد زيرا كه خارج از نظامنامه است باز جناب وزير ماليه را يكروز زحمت ميدهيم بيايند اينجا توضيحات بخواهيم ببينيم چه كرده اند اگر كارى نكرده اند البته جداً ميخواهيم كه اقدامات لازمه در اينخصوص نمايند.
حاج ميرزا آقا- جناب رئيس سؤال مختصرى دارم بنا بود وزراء مسئول در حضور حجج اسلام قسم ياد نمايند چه شد؟
رئيس- اين را بايد آقايان قدرى اقدام بفرمايند كه انشاء الله قدرى زودتر انجام يابد.
 (در اين موقع تلگرافى از شيراز رسيده بود قرائت شد كه مضمون آن اين بود: از شيراز توسط جناب آقاى صدرالعلماء حضور وكلاء معظم شوراى ملى زياده از 3 ماه است مجلس ملى شيراز نگران است كه تكليف اقدامات آن در كليه امورات معين گردد تا حال دستورالعملى نرسيده لهذا عرض مينماييم اولا وكلاء شيراز در جناح حركت هستند ثانيا استعلام مينماييم كه آيا در هذه السنه هم مثل سالهاى سابق ماليات فارس اجازه است كه حكومت هر قدر ميخواهد بگيرد يا دستورالعمل مخصوص داده شده و آيا مجلس محلى حق دارد صورت ماليات را بخواهد يا نه استدعاى ديگر حكومت حاليه مشروطه است يا مستبده معلوم شود واگر جواب مستدعيات موكول بوضع قانون بشود بايد تا وصول قانون دستور العمل حاليه داده شود كه تكليف معلوم باشد.)
آقا ميرزا ابوالحسن خان- اين مجلس در شيراز دائر است و هر وقت هم در تلگرافات خود را بيك اسم موسوم نموده گاهى انجمن اسلامى گاهى انجمن ملى گاهى انجمن محلى چنانچه در اين تلگراف انجمن ملى محلى اسم برده بهر حال در اينكه انجمن هست محل حرف نيست و اينكه مقابل مستبدين است در آنهم حرفى نيست ولى اين مجلس بسمت انجمنى در مجلس محترم شوراى ملى معرفى نشده بعقيده بنده بايد جواب اينطور نوشته شود كه اين انجمن اگر موافق نظامنامه باشد تا دستورالعمل برسد حال اگر اينطوريكه عرض كردم صحيح است جواب بدهيد (مكتوبى در اين موقع كه از نجف اشرف حجة الاسلام آقاى حاج ميرزا حسين دامت بركاته بعنوان آقاى حاج ميرزا حسين دامت بركاته بعنوان آقاى سيدجمال مرقوم فرموده بودند در مجلس قرائت شد كه مشعر بود بر اين كه از تأسيس اين مجلس مقدس جهت اصلاح حال مملكت نهايت مسرت را داشتم كه بعضى مكتوبات رسيد دلالت داشت بر اين كه بعضى از مفسدين بر ضد مجلس هستند خيلى اسباب افسردگى شد البته بايد اعليحضرت شاهنشاه و حجج اسلاميه در دفع مفسدين و تشييد اين اساس بذل توجه فرمايند و نيز از قرار بعضى مكتوبات واصله گويا شهرت داده اند كه من مايل باين اساس نيستم واين خلاف محض است و كمال همراهى را در پيشرفت اين اساس دارم).
آقا سيد حسن تقى زاده- پريروز چند مطلبى صحبت شد و يادداشت گرديد يكى در خصوص تلگرافخانه يكى در خصوص وزراء كه حكومت دارند يعنى دو كار دارند نميدانيم چيزى نوشته شد.
صديق حضرت- در خصوص تلگرافخانه نوشته شد اما در باب حكومتها چيزى نوشته نشده زيرا كه گفتند براى چند روز ديگر خود آنشخص استعفا خواهد داد.
آقا سيدحسين- آقاى تقى زاده گفتند مطلبى كه پنج دقيقه وقت را ضايع كند بايد اقدام كرد واز آن نتيجه گرفت حال سه ماهست درخصوص اسراء قوچان وآصف الدوله گفتگوها شده چرا تا بحال از وزير داخله خواسته نشده كه چه اقدام كرده اند والان سه روز است آصف الدوله آمده است چه كرده اند بايد اسرا برگردد علاج اين كار چيست؟
رئيس- علاج اينست كه بايد بوزارت داخله نوشت و خواست (در خصوص عمل ملك التجار مذاكره بميان آمد بعضى گفتند در دفعه اول در همين مجلس عمومى طرح گفتگو شود جمعى گفتند در انجمن عليحده طرح گفتگوى اينكار بشود پس از فى الجمه مذاكره رأى اكثر اعضا مجلس بر اين شد كه در كميسيون عليحده اين عمل مطرح مذاكره شده و قطع و فصل شود.)
</section>
<section type="session" number="60">
جلسه: 60
مذاكرات روز شنبه 15 صفرالمظفر 1325 دارالشوراى ملى‏
مذاكرات روز 5 شنبه 13 صفر را آقا ميرزا طاهر قرائت كردند و قرار شد نظامنامه بلدى خوانده شود.
آقا ميرزا ابوالحسن خان- عرض دارم در چند روز قبل در مسئله قوچان اينجا مذاكره ها شد گريه ها كردند رقتها دست داد بوزارت داخله نوشتند هنوز اثرى نبخشيده ميگويند حكومت خراسان چهار روز است وارد شده اگر آقايان همراه هستند وزير داخله را بخواهند و بپرسند چه اقدامى در اين خصوص كرده اند مسئله كه در مجلس شوراى ملى مذاكره ميشود بايد منتج نتيجه شود (در اين باب از اهالى بجنورد عريضه بعنوان سعدالدوله رسيده بود داد كه در مجلس قرائت شود چون خيلى مفصل بود قرار شد در دفتر مجلس خلاصه نموده بعد بياورند در مجلس خوانده شود.)
وكيل التجار- اين را بايد دانست كه بى نتيجه ماندن كارها تقصير خودمان است منحصر بمذاكرات نيست كه بى نتيجه ميماند بلكه ساير كارها هم كه اخذ راى ميشود همينطور بى نتيجه ميماند اگر آن قانون راشى و مرتشى كه وضع شد نوشته ميشد بصحه همايونى ميرسيد امروز اينطور باز منصب فروشى و حكومت فروشى نميشد.
سعدالدوله- همه روزه شكوه ميشد كه كارها تمام نميشود اجماع كردند حاكم تنكابن معزول شد اجماع كردند حاكم اصفهان معزول شد اجماع نمودند حاكم خراسان معزول شد اگر همين كافى است خيلى خوب والا اينها كه آمدند آيا نبايد انجمن تحقيقى معين شود كه رسيدگى نمايد بكارهاى اين حكومتها با حضور مدعيهاى آنها خود حكومتها هم ميگويند تقصير ما چيست چه جواب خواهيد داد.
آقا سيد حسن تقى زاده- تكليف مجلس دو چيز است وضع قانون و نظارت قانون نظارت اهم است اگر اين طور نباشد مجلس ميشود اطاق دفتر عرايض حكومت تنكابن را معزول كرده خواستند بايد عقب ميكرديم رسيدگى شود اگر چه ميشود اين را هم گفت كه تقصير وزارت داخله است كه محكمه تحقيق بجهت اين معين نكرد همچنين در باب حكومت خراسان و مسئله فروختن دخترها وزير داخله بايد محكمه تشكيل نمايد كه تحقيق شده و مجازات داده شود بهيچ كدام اينها اقدام نشد.
سعدالدوله- اتصالا رعايا اينجا هستند و جلو وكلا را ميگيرند رعاياى عراق از دست حاج آقا محسن و رعاياى شيراز از دست قوام الملك نه اينكه تعدى برعاياى شيراز شده بلكه ميگويند قوام الملك مانع از مشروطيت و آمدن وكلا است آن روزيكه در اينجا از وزرا و وكلا كميسيونى شد قرار شد از طرف تمام وزرا يكنفر مأمورى برود بحكومتها كه حكومتها نتوانند مداخله بكار هاى ديگر بكنند خصوص از طرف ماليه و يشاء هم عرض شد خيلى پسنديدند نميدانم چه شد آن راى عموميكه آن روز در آن كميسيون داده شد موقوف گرديد علت همان است در اول مجلس گفته شد كه چيزيكه مذاكره ميشود ديگر عقب او را نميگيريم بايد انجمن تحقيق منعقد شود كه رسيدگى نمايد رعايا عارض و حكام خودشان عارض كه ما مظلوم واقع شده ايم حالا كه عدليه منعقد است و خوب هم كار ميكنند (گفتگو در خصوص پول چوب دارها شد حاجى سيد نصرالله اظهار داشتند اين اهميت دارد خوب است در همين خصوص گفتگو شده قرارى داده شود سعدالدوله جواب داد كه پول آنها نزد چند نفر است بايد گرفته شود و وزارت عدليه بايد انجمن تحقيق براى رسيدگى بكارها معين نمايد.
احسن الدوله- خيلى مزه دارد كه بعد از اينهمه گفتگو هنوز مشتبه است و نميدانيم كه اين وزراء باين رنگ و روغنها رنگ بردار نيستند چنانچه تا حال هر چه گفته شده نشنيده اند يعنى گوش شنوا ندارند در باب حساب مسيونوز مكرر مذاكره شده واز قرار معلوم در اين چند روزه خواهد رفت معهذا وزير ماليه حساب گذشته او را نرسيده و دورش را قلم كشيده مال امسال هم كه مانده همينطور سايرين.
سعدالدوله- گمان نميكنم باين زودى مسيونوز برود در هر صورت شما باساس كار برسيد و آن ترتيب دادن كار اين عارضين است تا اينها آسوده نشوند مجلس نميتواند كار بكند خواندن اين قوانين و نظامنامه ها و غيره حواس جمع ميخواهد ثانيا در باب وكلاى ولايات و باقى وكلاى اينجا بايد فكرى كرد همين وكلاى شيراز تكليف چيست؟
آقا ميرزا ابوالحسن خان- من نميخواهم بگويم قوام الملك مستبد نيست ولى نميدانم اين خبرها از كجا ميرسد نصيرالدوله مخصوصا نوشته بود كه وكلاى شيراز تا پانزدهم صفر حركت خواهند كرد حال بايد تحقيق كرد كه حركت كرده اند يا نه.
سعدالدوله- خدا كند اين اخبار صحيح باشد ما وكلا را ميخواهيم حالا در خصوص وزراء يعنى حضور وزرات عدليه و وزارت داخله چيزى نوشته شود كه حاضر شوند.
آقا سيد حسين تقى زاده- عرض ميكنم تمام اين مطالب را روى هم بگذاريد يك كلمه ميگويم و آن يك كلمه اين است كه در خصوص مسامحه وزراء يامامورين آنها يك حدى گذاشته شود مثلا قوام الملك تا چند ماه ديگر وكلا را ميفرستد حدش معين شود همچنين حكومت طهران پول جوبدارها را تا چند ماه يا چند سال ديگر وصول خواهد كرد وزير داخله و وزير عدليه كى حكومت خراسان را مجازات داده و اسرا را استرداد خواهند نمود بايد حدى معين شود براى اينها اگر معين نشودنميشود هر وقت مجلس مطلبى اظهار كرد آنها مسامحه گذرانده دست و پا ميكنند كه جواب صحيحى ندادند.
سعدالدوله- علت اين است كه مجلس محض احترام بوزرا نگفت كه شما همه روزه در مجلس حاضر شويد در امور مملكتى بشور همديگر كار بكنيم در ممالك خارجه هم همينطور است وزراء مجبور در حضور نيستند ولى وزراء ما نبايد اينقدر ملاحظه نمايندكه اين مجلس، مجلس پوليتيك مملكت است ماها بايد حاضر شويم و باتفاق و مشورت يكديگر امور مملكت را اصلاح نماييم فقط بهمان معرفى شدن اكتفا كرده اند معرفى شدند چه شد و معرفى نشدند چه كردند اميدواريم از اين رفتار جناب وزير علوم سرمشق ايشان باشد.
آقا ميرزا ابوالحسن خان- اينكه در باب اسراى قوچان آصف الدوله عرض كردم در روزنامه (طيمس انگليس) خوانده ام كه عين مذاكرات اين مجلس را تماما نوشته حتى مسئله آن دخترهاييكه در تفليس فروخته شده و چهارصد و چيزى بالا دخترها كه بتركمانان فروخته اند وحتى نسبت نطقى هم جناب رئيس معظم ما كه ابدا اصل ندارد داده وآن اين است.
 (حكام بلاد ازرعايا پول ميخواهند و رعايا براى دادن پول بايد اطفال خود را بفروشند) دراين صورت همچو مطلب مهمى كه در چنين روزنامه كه در تمام دنيا مشهور است درج و منتشر شود ما او را مسكوت عنه بگذاريم محل ايراد و ملامت مردم تمام ممالك دنيا خواهيم شد البته بايد وزير داخله را خواست و جداً مطالبه كرد كه در اين خصوص چه اقدامات كرده اند (گفتگو شد كه امروز تا حال چند فقره مذاكره بميان آمد خوب است نتيجه داشته باشد گفتند نتيجه حضور وزير داخله و وزير عدليه است در مجلس براى هر روزيكه معين بشود و آقاى وثوق الدوله اظهار داشتند خوبست سؤالاتيكه بايد از وزير داخله و وزير عدليه بشود يادداشت نمايند.)
سعدالدوله- ما يك سؤال داريم مجلس ميخواهد رسيدگى بكند بتظلمات رعاياى تنكابن وخراسان و تشكيات چوبدارها و سايرين و ميخواهد طريق رسيدگى باين كارها را اين دو وزيربنمايند والا حكومتها چند سال حكومت كرده و مردم را بچاپند و بيك كلمه معزول شده بيايند در خانهاى خودشان آسوده بنشينند باز حال ايران مثل سابق خواهد شد.
حاج معين التجار- مسيونوز ميرود و حساب او اهميت دارد خوب است وزير ماليه را بخواهيد كه در اينخصوص گفتگو شود.
سعدالدوله- وزير ماليه را هم بخواهيد اين مطالب روى هم ميريزد و ميماند خوب است حضور وزيرماليه را بگذاريد براى روز ديگر چونكه ميگوييد مسيونوز ميرود چيزى بوزير ماليه نوشته شود كه مسيونوز ميرود كى مسئول است يا يك كار ديگر بكنيد وزير ماليه را بخواهيد بيايد در كميسيون ماليه با ساير وزرا در آنجا گفتگو شود.
مستشارالدوله- چون كميسيون ماليه مشغول اصلاح عمل ماليه است اين كارها را نميشود در آنجا رسيدگى كرد و در خصوص راپورت انجمن ماليه هم در باب اصلاح جمع كه اخذ نتيجه شد از بابت برگشتن تيولات وموقوفى تسعير جنس و مسئله تفاوت عمل اين سه فقره حضوراً بوزير ماليه ابلاغ نشود كتباً ابلاغ شود كه اهميت داشته باشد يا اينكه بعد از اصلاح خرج يكدفعه نتيجه هر دو كتبا ابلاغ شود.
حاج محمد اسمعيل آقا- در اين فقره برگشتن تيولات وغيره بايد لايحه قانونى نوشته شود كه بصحه همايونى برسد.
وثوق الدوله- پيش از آنكه لايحه قانونى نوشته شود يكدفعه بايد وزير ماليه در كميسيون ماليه حاضر شده بعضى مذاكرات شود.
سعدالدوله- عقيده من اين است در يك مسئله كه در مجلس راى گرفته شد ديگر حق رجوع بآن نيست جمعى گفتند صحيح است و حق رجوع نيست و در آنجا هم مقصود مذاكره در بعضى جزئيات است نه درخود مسئله كه اخذ رأى شد).
وكيل التجار- بنده عرض ميكنم كه كليه هر مسئله كه راى گرفته شد فرداى آنروز بوزير مسئول آنكار اطلاع داده شود تا اينكه اگر اتفاقى افتاد نگويند شما بما اطلاع نداديد.
حاجى سيد نصرالله- حالا نتيجه اين شد كه فردا وزيرماليه بيايند بمجلس روز سه شنبه هم وزير داخله و وزير عدليه همه گفتند بلى و در اينموقع تلگرافى از تبريز رسيده بود قرائت شد كه خلاصه مضمون آن اين بود.
از تبريز توسط وكلاء محترم آذربايجان حضور مجلس شورايملى آيا اهالى كرمان مسلمان نيستند. 20 روز است در تلگرافخانه متحصن هستند تلگرافات متظلمانه آنها اهالى اينجا را پريشان كرده استدعا آنكه بتظلمات ايشان رسيدگى شود.
 (ايضا تلگرافى از كرمان مخابره شده بود قرائت شد خلاصه مضمون آن قريب باين بود).
از كرمان حضور مجلس مقدس شوراى ملى شما را چه رسيد كه عرايض ما را جواب نميگوييد؟
آقا ميرزا سيد محمد مجتهد- مقصود آنها چيست و چه ميگويند؟
رئيس- وقتيكه شاهزاده فرمانفرما در كرمان بودند وكلايى باكثريت آراء منتخب شده بعد بعضى اشخاص مدعى شده ميخواهند تمام آن انتخابات را بهم بزنند.
آقا ميرزا سيد محمد مجتهد- جمعى نيست و يكنفر آقا ميرزا محمود است كه اينكارها را مينمايد و واقعا شاهزاده فرمانفرما در خصوص انتخابات خيلى زحمت كشيدند ودر هيچ نقطه مثل كرمان انتخاب نشده.
حاج سيد نصرالله- جواب آخرى بايد داده شود باينطور كه منتخبين كرمان وارد شده اند اگر شماها حرفى داريد يكنفر وكيل از طرف شما بايد بيايد اينجا رسيدگى شود.
سعدالدوله- يكى دو مرتبه را تلگرافخانه خواستند و يكروز هم آقاى تقى زادهد بود من تكليف خود را ندانستم طفره رفتم حال اگر صلاح ميدانيد يكنفر از اهل مجلس برود تلگرافخانه بآنها گفتگو كند كه چه ميگويند.
رئيس- همچو تلگرافى هم بمن مخابره نموده بودند من جواب دادم تكليف من نيست جمعى از وكلا را بفرستم تلگرافخانه اگر شما با يكى از آقايان كارى داريد مستقلا بخود او تلگراف نماييد شايد حاضر شود برفرض هم بروند تلگرافخانه غير از اينكه گفتم مطلبى فهميده نخواهد شد.
سعدالدوله- چطور است تلگرافى شود كه صورت انتخابات اينها بدقت ملاحظه شود موافق نظامنامه است ممكن نيست تغييرو تبديل پذيرد (بالاخره پس از فى الجمله مذاكره قرار شد بهمين طورها تلگرافى نوشته شود).
رئيس التجار- ديروز مرا از مشهد احضار بتلگرافخانه نموده بودند گويا تعطيل تلگرافخانه اينجا اسباب وحشت آنها شده بود كه خداى نخواسته سستى بمجلس محترم رسيده بعد بهر طور بود با نشانه مخصوص آنها را ساكت كردم در آخر تلگرافى كردند كه آصف الدوله جنسى دارد اينجا و اذن گرفته است حمل بخارجه نمايد واين مسئله باعث وحض مردم و گرانى جنس شده اگر چه صورت تلگرافرا هنوز نياورده اند خوب است د راينخصوص هم چيزى بوزارت داخله نوشته شود.
رئيس- بعد از رسيدن صورت تلگراف البته مطابق آن نوشته خواهد شد و حال اين نظامنامه بلدى است كه دفعه اول خوانده شد و اين مرتبه ثانى است هر كس ايرادى دارد بگويد كه دفعه سيم بايد اخذ راى شود.
 (شروع بقرائت نظامنامه بلدى شده تخميناً يك ساعت از شب گذشته مجلس ختم شد.)
</section>
<section type="session" number="61">
جلسه: 61
مذاكرات روز يكشنبه 16 شهر صفرالمظفر 1325 دارالشوراى ملى‏
خلاصه مذاكرات روز شنبه 15 را آقاى حاج سيد نصرالله قرائت نموده بعد جواب تلگراف متحصنين تلگرافخانه كرمان كه از طرف مجلس مقدس شوراى ملى نوشته شده بود قرائت كردند كه خلاصه آن قريب باين مضمون بود (عموم متحصنين تلگرافخانه كرمان تلگراف مكرره شما در باب انتخابات كرمان رسيده واز طرف مجلس هم جوابهاى متعدد داده شده از قرارى كه صورت انتخابات منتخبين در مجلس اظهار شد سواى يكنفر وكيل طبقه علما تماما بموجب نظامنامه انتخابات صحيح بوده و تلگراف شد وكلا حركت نمايند در اين صورت ماندن شما در تلگرافخانه معنى ندارد اگر حرفى داريد يكى دو نفر از جانب خودتان بفرستيد اينجا تا رسيدگى بعمل آيد.
 (و بعد رقعه وزارت عدليه كه در جواب رقعه مجلس محترم نوشته بود قرائت شد كه خلاصه آن قريب باين مضمون است. مرقومه مطاعه در باب اخطار حاج ملك التجار و احضار خود بنده در روز دو شنبه دو ساعت بغروب مانده وصول يافت شرحى بحاج ملك التجار نوشته شد كه حاضر شود و خودم هم روز دوشنبه در ساعت مقرره حاضر خواهم شد).
رئيس- حالا مطابق اين كاغذ فردا مجلس منعقد ميشود و البته همه حاضر خواهند شد در اين خصوص مذاكره شده ترك دعوى ميشود بعد لازم بمذاكره شود و يقينا هم خواهد شد همان طورى كه گفته شد در انجمن عليحده عده معين شود 15 نفر در خارج هر قدر لازم است مذاكره و رسيدگى نمايند حال آن پانزده نفر بايد انتخاب شود (آقا شيخ ابراهيم اظهار داشتند كه همان انجمن تحقيق عرايض براى رسيدگى باينكار كافى است جناب رئيس جواب دادند كه آن انجمن كافى نيست و گفته شد انتخاب آن 15 نفر بعداز طرح دعوى در مجلس اول).
آقا شيخ حسين- آن روز در اطاق انتظار قرار شد قراردادنامه بانك ملى بامضاء دولت برسد وبانك پول بدهد و همه ميدانيد قشون بى پول نميتواند بماند لابد از كسبه وغير ه كرده اند و حالا آنها هم مطالبه مينمايند ميخواهيم بدانيم دولت آن قراردادنامه را امضا كرده يا نه؟
رئيس- گويا تا امروز امضا نشده است.
معين التجار- گويا هنوز امضا نشده و گويا ميل هم نداشته باشند كه اين بانكملى تأسيس شود و بعرض شاه ميرسانند كه بانكملى نميتواند پول بدهد و اشكالات را خودشان توليد ميكنند.
وكيل التجار- چند روز قبل جناب خبرالسلطنه كه واسطه اينكار و نماينده دولت بودند رسما در مجلس اخطار كردند كه دولت آن قرارنامه را قبول كرده حالا چه طور ممكن است بگويند قبول نشده.
آقا ميرزا ابوالحسن خان- حالا وزير ماليه ميآيند مجلس بايد استفسار شود اين مطلب خيلى اهميت دارد از قراريكه شنيده شد دو هفته قبل مجلسى دردربار منعقد شده در باب استقراض از بانك ملى يا از خارجه پس ازمذاكره گويا قرض ازخارجه را تصويب كرده اند و از آقايان وكلا هم يكى دو نفرى اين مطلب را شنيده اند و من نميتوانم بگويم اين راست است يا دروغ ولى دانستن اين مطلب خيلى اهميت دارد و بعداز آنكه خود بانك ملى حاضر است در دادن پول ديگر اين مذاكرات براى چيست؟ (در اينموقع آقاى حاج سيد نصرالله سئوال نمودند جهت تاخير امضاء قراردادنامه تا حال چيست؟ آقاى حاج معين التجار جواب دادند قرار بود پريروز وزيرماليه بروند دوشان تيه و بصحه همايونى برسانند رفتند و نشد امروز را وعده داده اند).
آقا سيد حسن تقى زاده- همه ميدانند بانك ملى منشاء سعادت ملت است بر فرض بانك ملى تشكيل نشود ولى خطور دادن تصويب قرض از خارجه را بخيال كفر است آن وزيريكه تصديق ميكند استقراض از خارجه را بايد از خود و خانواده و هستى خود بگذارد.
حاج امين الضرب- نه مناقشه هست و نه از آنها استثكارى شده قرارنامه نوشته شده بايد بصحه همايونى برسد.
سعدالدوله- مطلب همين است كه جناب حاجى امين الضرب گفتند.
وكيل التجار- گويا روز پنجشنبه يا شنبه نميدانم مذاكره درخصوص تتميم قانون اساسى شد قرار شد كه روز شنبه يا يكشنبه بياورند مجلس خوانده شود چه شد؟
حاج سيد نصرالله- تمام است قرار شد يك عده از بيست نفر حاضر شود يكدفعه بخوانيم بعد بياورند مجلس قرائت شود.
حاج معين التجار- يك مطلبى است كه اهميت دارد در مسئله نان كه مجلس و آقايان فرموند كمپانى قبول كرد قرارشد دولت پانزده هزار خروار گندم در مدت دو ماه بكمپانى برسانند تا حال كه چهار ماهست تماما نرسيده بهمه جهت پنجهزار خروار داده اند و همچنين قرار بوده ده هزار خروار از قرار خروارى ده تومان از ملاكين گرفته برسانند تاكنون از آنهم پنج خروار رسانده اند و نيز قرار بود پنجاه هزار تومان وجه نقد تا آخر سال بدهند آنرا هم حواله بانك ملى نموده اند چندى قبل بصدراعظم عرض كرديم فرمودند جنس راميرسانيم بوزرا حاليه عرض كرديم وبعرض اعليحضرت رساندند گفتند ميرسانيم و گفتيم اگر اين جنس نرسد خبازخانه ها بسته ميشود حال تكليف چيست بخواهيم از قزوين يا جاى ديگر جنس بياوريم خروارى بيست تومان تمام ميشود چه بايد كرد؟
حاجى سيد نصرالله- طرف شكايت شما وزارت داخله است.
حاج معين التجار- بوزارت داخله هم اظهار شد گفتند جنس گرفته ميرسانيم و استعفا هم نوشته ايم.
حاج امين الضرب- حتى گفته شد ذخيره احتياطى هم در انبار دولتى هم در انبار كمپانى هست براى اينكه نگوييد چرا بما اطلاع نداديد چند روز قبل گفتيم و اينجا هم ميگوييم كه مطلع باشيد.
حاجى سيد نصرالله- شما اگر بقدر يك سال هم ذخيره داشته باشيد آنها بايد بتكليف خودشان عمل كنند حال مجلس چه صلاح بداند اگر صلاح است چيزى بوزارت داخله در اين خصوص نوشته شد.
صديق حضرت- از طرف مجلس شرحى نوشته شد جواب نوشته بودند كه حاجب الدوله مامور است جنس را گرفته برساند.
سعدالدوله- حالا درست ملاحظه نماييد چند فقره مذاكره شده هيچكدام نتيجه نداده است.
وثوق الدوله- حالا وزير ماليه تشريف آورده اند بايد توضيحات خواسته شود.
رئيس- جناب وزير ماليه چند فقره سئوال بود از طرف اعضا محترم مجلس بايد سئوال شود اول فقره مسيونوز است كه ميگويند اين روزها حركت خواهد كردو معلوم نشد حساب او چه شد.
وزير ماليه- حركت مسيونوز معلوم نيست ومن نشنيده ام و همچو بنايى نبود اما از بابت حساب مشغول محاسبه او بودند دانستند و اينكه نتيجه زودتر بدست نيامده بجهت اين است كه مال چند سال است و تو در تو و درهم است از اين بابت آسوده باشيد.
مستشارالدوله- قرار بود بمحاسبه مسيونوز در كميسيونى با حضور چندنفر از اهل اطلاع و از اهل گمرك كه بصيرت دارند رسيدگى نمايند والا از چند نفر مستوفيها كه بصيرت ندارند و بعضى ملاحظات هم روى كار بيايد فايده نخواهد داد خوب است وزارت ماليه اجازه فرمايند از خارج اشخاصيكه بصيرت دارند حاضر شده محض خدمت بملت بطور مدعى گرى از او حساب بخواهند.
وزير ماليه- بلى اين مذاكره در چند وقت قبل اينجا شد و گفتيم اين محاسبه فعلا همان حساب جمعى است كه خود او براى خود معين كرده و بعد از تمام شدن اين محاسبه آن مسئله تفتيش است كه شما گفتيد لابد تدارك خواهد شد و چهار نفر بجهت اين كارها از خارجه خواسته ايم حتى گفته ايم يكنفر آنها طورى عالم باشد كه بحساب رسيدگى نمايد اميدواريم تاحساب روشن شود آنها هم برسند.
 (در اينموقع حاج محمد اسمعيل آقا از وزير ماليه سؤال نمود مسيونوز ماداميكه بحسابش رسيدگى شود خواهد بود كهمردم اطمينان حاصل كنند يا آنهم مثل لاورس خواهد شد و آقا ميرزا محمود اصفهانى اظهار داشتند اگر بناى رفتن مسيونوز شد بچه قسم بايد جلوگيرى شود وزير ماليه جواب داد اولا بنا نبود او برود و خيال رفتن ندارد ثانيا تحقيق ميكنيم اگر بناى رفتن باشد لابد بايد فكرى كرد و آقاى حاج امين الضرب گفتند كه مسيونوز كنترات شده چطور ميتواند بى اجازه برود).
سعدالدوله- لاورس هم كنترات شده بود و با آن دستخط كه در توقيفى او صادر گرديد باز رفت واز جناب وزير ماليه سؤال كرديم خواهندگفت رفت خبر ندارم و مخصوصا لاورس رامسيونوز روانه كرد و پنج هزار تومان هم پول داد بايد او را از سفارت او بخواهيد.
وزير ماليه- تا حال اين ترتيب بوده حالا كه قرار شد تحقيق ميكنيم كه چطور شده و لازم است برگردد يا نه؟
سعدالدوله- لاورس را ميخواهيم بجهت اينكه در خصوص تمبر پستها كه ميانه او و مسيوپريم نقاضت افتاد و تقلبات آنها معلوم شد مسيونوز نگذاشت ميانه آنها صلحى داد ولى نقاضتى ميانه افتاد و لاورس بشاهزاردگان وبزرگان اين شهر گفته يكوقتى دولت بخواهدمن تمام خيانتهاى همشهريهاى خودم را ثابت ميكنم حال ما هم براى همين ميخواهيم ديگر فرموديد مشغول محاسبه او هستيم خيلى خوب است كه بميل خود حساب بدهد ولى ترتيب اين مجلس غير از آن است اينجا از او (اكوزاسرون) شده يا بياد ثابت كنيم يا عذر خواهى نماييم و شنيدم مسيونوز (دفانس) خودش را بسفرا و دول خارجه نوشته وفرستاده است ملت ودولت را بدنام كرده واشتهار داده كه من در ايران چه كرده ام و چه خدمتها نموده ام و حتى رسانده است كه باعث تأسيس اين مجلس من شده ام. ما ميخواهيم يك مجلس تفتيشى تشكيل شود باينطور كه دو نفر بايد از خارجه و يك نفر از طرف سفارت آنها باشد رسيدگى شود اگر آنهاييكه گفته شد درست است كه چرا ما بدنام شويم اگر نيست عذر ميخواهيم اما اين چهار نفر كه خواسته ايد از قرارمعلوم بجهت داير كردن بعدهاى گمرك خوساته ايد آنها از گذشته خبر ندارند مفتش از اهل اينجا باشد اطلاع از گذشته داشته باشد اينكه عرض ميكردم از ابتدا خوب است يك درجه قطع يد بلژيكيها از گمرك بشود بهمين جهت بود ماداميكه آنها رياست دارند اجزا ميترسند واو فقط بملاحظه قطع مرسوم هم باشد نميآيند تقلبات آنها را بگويند ولى متاسفانه مى بينيم باز همان طور بانى هستندوحال آنكه ممكن بود در هر اداره يكنفر فرنگى كه در حقيقت عمله گمرك هستند باشد ولى باقى بيايند اينجا بعمل محاسبه رسيدگى شوداز اينكه من گفتم و نتيجه نبخشيد مردم مرا مغرض دانستند و حال آنكه خداى من ميداند غرض نداشتم و خود آنها را من آوردم وزارت تجارت با من بود.
وزير ماليه- در محاسبه مسيونوز از بابت جمع بدلخواه او است كه ميگويد بعد از وضع مخارج همين است ولى در باب مخارج بطور دلخواه او نيست و يكى يكى رسيدگى خواهد شد و مخصوصا گفتم و خودش قبول كرد كه اين دو سال را از روى عايدات كل بمحاسبه او رسيدگى شود و واقعا آنچه از گمرك رسيده چه بوده واين مخارجيكه او گفته چه بوده چون مخهارج در اين دو سه سال خيلى در هم بوده بايد اين را تفكيك كرد و اين كه فرموديد مسيونوز چيزى نوشته نميدانم بايد معلوم كرد در خصوص اكوزاسيون خوب است نگوييد باشد تا وقت رسيدگى بحساب.
سعدالدوله- در فقره بجمع دو جمع است يكى تعدى بتجار است كه از باب گمرك زيادى گرفته شده و بجمع خود نياورده و تجار همه سنددارند يكى هم از بابت جمع ديوانى است كه از روى تعرفه كه خودش نوشته گرفته و بجمع خود نياورده و اين كاغذى است كه امروز آمده واز اينها زياد است روزيكه كميسيون شد بتمام اينها بايد رسيدگى شود و عرض ميكنم از روى دولتخواهى اين كار را درست كنيد.
وزيرماليه- از بابت تجار اينهم در رسيدگى بخرج معلوم ميشود اگر بجمع آورده خيلى خوب اگر نياورده معين خواهد شد اما در باب بلژيكيها خيلى فكر كردم ديدم فعلا نبايد چيزى بگوييم كه از خدمت دل سرد شوند اگر بتكاليف خود عمل نكردند آنوقت يكى يكى فكرى براى آنها خواهد شد.
سعدالدوله- اين خيلى خوب است ولى رئيس گمرك تبريز كه بيست و دو سال دارد در گمرك هم نبوده و هيچ ربطى از اين كار ندارد خيلى كج خلق و مغرور و بى ملاحظه است كارى كرده كه تمام عمله جات را بصدا درآورده چه باعث است كه از همچو جوانى اينقدر حمايت بشود.
وزير ماليه- از او حمايت نشده من دارم رسيدگى مينمايم بودجه گمرك را در ضمن اين بايد بدانيم از مستخدمين كدام يك قرارنامه دارند يا ندارند و كدام اهل فن هستند يا نيستند معلوم است در اينصورت كم كم درست خواهد شد و گذشته از اين ما هم اگر بدبختانه مفتش حاضر داشتيم همينكه آن تلگراف تبريز رسيد ما هم تلگراف ميكرديم كه فلان مفتش خواهد آمد معهذا حالا هم صورت رسيدگى ميشود و اين هم صحيح نيست كه يكعده مستخدمين تبريز دست ازكار بكشند واينرا نبايد تجويز كرد.
آقا ميرزا ابوالحسن خان- در خصوص استقراض دولت از بانك ملى بجهت اين كه حقوق مردم نرسيده خيلى شكايت دارند و قراردادنامه هم كه بايد فيمابين ردو بدل بشود هنوز نشده از قرارى كه ازخارج شنيده ايم در دربار مجلسى در اين خصوص شده و قرض از خارجه را تصويب كرده اند و البته شما ميدانيد كه اين ملت اين را تصويب نخواهد كرد.
وزير ماليه- خيلى تعجب است اين حرف ازكجا منتشر شده بيشتر مجالس خود مؤسسين بانك بوده اند اگر در مجلسى هم خودشان نبوده اند بعد با آنها مذاكره كرده ايم همچو چيزى كه شما ميگوييد ديده ام و نشنيده ام مشكلات اين را ميدانيد واين را هم همه ميدانند كه از داخله قرض شود بهتر از خارجه است و اين مطلبى هم ازروى عمد نبوده هر روز مذاكراتى در جزئيات قرار نامه شده ولى در اساس آن حرفى نبوده صورت حاضر است ميخواهيد بياورند بخوانيد چندى قبل يادداشت فقرات قراردادنامه را نوشته فرستادم خدمت جناب رئيس بعد ناخوش شدم جناب مخبرالسلطنه قبول زحمت نموده آمدند وگفتگو كردند بآنطور تمام شد پس از آن با آقايان مؤسسين گفتگو كرديم كه اين را تكميل نمايند بالاخره بعد از مذاكرات در جزئيات يك شرطى كردند در خارج قبول شود و آن اين است. حوالجاتيكه از طرف دولت نوشته ميشود بانك ملى مجبور نباشد قبولى بنويسد من گفتم تنها نميتوانم قبول نمايم بايد مشاوره شود حال ميخواهيد قراردادنامه را بياورند بخوانيد. وكيل التجار در اين موقع اظهار داشتند كه خوب است بمذاكرات مجلس سابق بطور قهقرا برنگرديم چيزيكه در مجلس تصويب شده و راى گرفته اند نبايد دوباره در آن خصوص مذاكره شود آقاى حاجى سيد نصرالله چنين اظهار داشتند كه اينجا يك اشتباهى براى شما شده اولا قطعى نيست چيزيكه در مجلس تصويب ميشود ديگر تجديد مذاكره در آن نشود شايد اشتباهى شده باشد نبايد قبول كرد؟ ثانيا اين يك مذاكره است در مابين دولت وبانك ملى بلى اگر در اصول قرض گفتگو باشد حق با شمااست. پس از آن وزير ماليه اظهار نمود از مطلب خارج شديم اين قراردادنامه لايحه قانونى نبود كه تجديد مذاكره ممكن نباشد اين يك قراردادى است مابين دولت و بانك ملى. بلى چيزيكه هست بايد او را مجلس تصويب كند از دو جهت است يكى از جهت جمع كه اين قرض بر جمع افزوده ميشود و يكى از جهت خرج تازه كه ازبابت اقساط اين قرض پيدا شده واينهم تصويب شده بعد آقاى احسن الدوله از وزير ماليه استفسار نمودند كه اولا حساب گمرك از بابت امسال كه تمام شده داخل سال نو خواهد بود و ثانيا پنج نفر بلژيكى كه در گمرك تبريز است يكى از آنها رئيس صندوق بوده و حالا هم كه صندوق موقوف شده مواجب ميگيرد و همچنين سايرين و اين يكنفر كه فعلا رئيس گمرك است ابدا ربطى و علمى در اين كار ندارد و رياست او صلاح نيست وزير ماليه جواب داد در باب حساب مال امساليكه تمام شد مجرى از سال نو است ودر خصوص اين چند نفر هم كه در گمرك تبريز هستند و رياست گمرك آنجا ترتيبى داده خواهد شد كه موجب نظم و آسودگى باشد تلگرافى ا ز رشت از طرف سپهدار بعنوان سردار منصور رسيده بود در اين موقع خوانده شد ه مضمون خلاصه آن اين است (خدمت سردارمنصور حاج خمامى بطور قهر عازم طهران علماى ديگر هم حركت ميكنند رنجش از حاج آقا رضا و انجمنهاى متعدده خاصه از اشخاص بيكار مفت خور كه باعث مفسده هستند دارند بارى وضع خوشى نيست) مذاكره ومباحثه زياد بين اعضاء مجلس در خصوص اين تلگراف شد بالاخره قرار شد كه عاجلا از طرف وزارت داخله مامور كافى برود رشت رسيدگى و اقدامات لازمه بعمل آورده نتيجه را راپورت بدهد آقاى مستشارالدوله در اين خصوص چنين تقرير كردند كسانيكه در كنار دريا سكنى دارند ودريا ديده اند ميدانند در هر دريايى كه دو جريان باشدانقلاب در آن زياد ميشود حالا در ايران احداث شده و آن منازعه ظلم و عدل است پس نبايد ما متوقع باشيم كه بدون انقلاب رفع ظلم بشود چيزى كه هست عقلاى مملكت از دولتيان و ملتيان بهمدستى يكديگر تدبير نموده اين انقلابات را ساكت نمايند عموما تحسين نموده اظهار داشتند راه كار همين است كه گفته شد.
دبيرالملك معاون وزارت داخله رقعه از طرف وزارت داخله ارائه داشت و قرائت شد خلاصه مضمون آن اينكه در باب انتخاب وكلاى كرمان و شكايت جمعى كه در تلگرافخانه متحصن هستند سابقا شرحى زحمت دادم و خود شاهزاده فرمافرما وزير عدليه هم حضورا تعطيل را اظهار داشته اند اكنون كتابچه و رقعه دعوت انتخابات كرمان مرتبا رسيده بمجلس محترم فرستاده شد كه كاملا از صحت انتخابات آنجا مستحضر شويد باين ترتيب حالت متحصنين تلگرافخانه معلوم است كه از روى اغراض شخصى است لازم است از طرف مجلس اقدامى شود كه اين چند نفر از تلگرافخانه رفته واين كارها را موقوف دارند.
دبيرالملك پس از خوانده شدن رقعه، كتابچه و رقعه احضاريه و ورقهاى قرعه انتخابات وكلاى كرمان را ارائه داشتند و عموم وكلا تصديق نمودند كه در كمال صحت و اعتبار است. 
</section>
<section type="session" number="62">
جلسه: 62
مذاكرات روز سه شنبه 18 شهر صفر المظفر 1325 دارالشوراى ملى‏
خلاصه مذاكرات روز يكشنبه 16 قرائت شد امروز بر حسب رقعه كه از طرف مجلس نوشته شده بود وزير عدليه و وزير داخله براى بعضى توضيحات در مجلس حضور داشتند. لهذا بدوا رئيس چنين قرار نمودند- چند فقره مطالب روزهاى سابق در مجلس مذاكره شد لازم شد كه از طرف اعضاء مجلس از وزير عدليه و همچنين از وزير داخله توضيحاتى و سئوالاتى در باب آن مطالب بشود دو فقره راجع است بجماعت چوبدارها كه اتصالا تشكى دارند معلوم شود پول آنها پيش كى است استرداد شود و برعاياى عراق كه از دست حاجى آقا محسن بعضى تظلمات دارند و خيلى عرض حال نموده اند دو فقره هم راجع است به آصف الدوله و استرداد اسرا سعدالدوله ميخواهند اين سئوالات را بنمايند.
سعدالدوله- سئوالات منحصر بهمين ها كه جناب رئيس فرمودند نيست چند فقره سؤالات اصلى است كه بايد استفسار شود. اولا عموما عرض ميكنم وزراء حافظ حقوق دولت وملت هستند و اين مجلس، مجلس سياسى مملكت است چرا بايد غالباً وزرا يعنى اوقاتيكه كار ندارند در اين مجلس حاضر نباشند كه از كارها مطل شده بشور يكديگر اصلاح و تصفيه نمايند اين اوقات كارهاى عمده اتفاق افتاده از جمله عزل شاهزاده ظل السلطان و حكومت تنكابن و خراسان اينها را كى عزل كر دولت عزل كرد يا مردم اجماع نموده عزل كردند البته نبايد مغرور شويم كه از اجماع مردم شد بلكه دولت عزل كرد بر حسب اجماع مردم و استدعاى ملجس هر گاه وزراء حاضر ميشدند و اتاد دفاعيه اظهار ميداشتند و تحقيقات بعمل ميآمد شايد بعضى يعنى همين حكام معزول امروز بعضى گفتگوها نكرده و طعن نميزدند كه ما را بجهت چه معزول كرديد گمان نميكنم حالا ديگر صحيح باشد با سلطنت مشروطه (وكنستى توسيون) بدون استنطاق و تحقيق كسى معزول شود چون وزارت داخله حاضر نشدند واسناد دفاعيه حاضر نكردند اين گونه گفتگوها حكومتها مينمايند و اين سئوالات راجع بود بوزارت داخله اميدوارم بعد از اين هر وقت بيكار هستند تشريف بياورند مجلس واطلاع از كارهاى داخله مملكت حاصل نمايند كه بهمدستى يكديگر اصلاح شود اما آن چيزيكه راجع بوزارت عدليه است بدوا كميسيونى تشكيل بدهند در خصوص اين حكام معزول شده كه در آنجا تحقيق شود والا ترضيه بخواهيم مگر ما نميخواهيم ترقى نماييم مگر ما نميخواهيم مملكت ما ترقى نمايد مگر ما نميخواهيم اشاعه عدل و مساوات شود؟
وزير عدليه- آنچه كه نسبت بعدليه گفتيد البته همه ميدانيد ده پانزده روز است كه عدليه بمن رجوع شده در اين مدت اول مشغول اصلاح كارهاييكه ابتدائى و شروعى است بودم مثلا جاى صحيح نبود دادم تعمير كردند و اطاقها را با ساير لوازمات معين كردم دوم كارى كه كردم از اشخاصيكه تركى و عربى و فرانسه خوب ميدانند كميسيونى ترتيب داده راحتى آنها را فراهم كرده مشغول ترجمه قوانين هستند بعد از آنكه ترجه شد فقره بفقره در كميسيونى عليحده كه ترتيب داده ام از عقلا و دانشمندان مملكت جمع شده ملاحظه و تصويب نمايند آنوقت كتابچه شده ميايد مجلس محترم پس از تصويب مدون وچاپ شده مجرى شود واين كارها مدت و مرور زمان ميخواهد معهذا چون تراكم عارضين زياد و بعضى عرايضى كه فوتى بود براى رسيدگى بآنها ترتيب چند اطاقى داده و عرض حال و احضارنامه چاپى قرار گذاشته كه بترتيب و باقتضاى وقت رسيدگى و مذاكره ميشود واين نسبت بحال حاليه عدليه است و اميدوارم انشاء الله روزبروز از مراحم اعليحضرت شاهنشاه و توجهات مجلس محترم شوراى ملى كارها را پيش برده و بهتر از اينها بشود.
سعدالدوله- اين ترتيبات را شنيده ايم بسيار خوب است و و آن اشخاصيكه آنجا هستند خيلى طرف اطمينان مجلس ميباشند ولى نميشود مردم را معطل گذاشت عجالة يك كميسيونى ترتيب بدهيد بجهت همين حكام و برعايا بنويسيد هر كس عرض و تظلمى دارد بيايد اينجا رسيدگى و احقاق حق شود اما يك مسئله ايست كه خيلى اهميت دارد و آن رشوه است كه خانه ايرانى وايران را خراب نموده و قدم از قدم برنميدارند يكى هم واسطه است كه بدتر از رشوه است هر وقت توانستيد رضوه را از ميان برويد آن وقت اين مملكت ترقى خواهد كرد.
وزير عدليه- اما مسئله رشوه اين مجلس مجلس علنى است و من ميگويم و از عهده آن برميآيم كه من يكنفر قول ميدهم و متعهد ميشوم يكدينار يكشاهى خودم و كسانم تا حال نگرفته اند و نخواهند گرفت حال كسى محرمانه گرفته است نميدانم.
سعدالدوله- اينها را نميتوان قبول كرد وقتيكه يك وزيرى مقابل همچو مجلس پارلمانى مسئوليت قبول كرده ايد از هر جهت امورات وزارتخانه خود را مرتب نمايد و قطع رشوه يك راهى دارد و آن دادن مواجب است باجزاء باندازه كفاف و نظم در امورات ديگر رشوه گرفته نميشود.
وزير عدليه- صحيح است حتى الامكان كوشش دارم و بعد از ترجمه و مدون شدن قوانين بودجه كه براى وزارت عدليه نوشته ميشود در آن مواجب هر يك از اجزا را باندازه كفاف مينويسيم پس از تصويب شدن در مجلس ديگر گمان نميكنم كسى رشوه بتواند بگيرد.
سعدالدوله- بعد از تشكيل دادن كميسيون حكام بعضى عارضين اينجا هستند كه نميتوانيم بگذريم از قبيل عارضين حاج آقا محسن و چوب دارها اينها را جناب رئيس رجوع ميكنند بوزارت عدليه طورى بفرماييد كه ديگر كسى از متظلمين اينجا نيايد اين مجلس كه عدالت خانه نيست و از جمله چيزهاييكه خيلى اهميت دارد مسئله خراسان است و استرداد اسرا و مسئله، مسئله شرعى وعرفى ما است در اين خصوص ترتيباتى كه ميدهيد راپورتش را البته بمجلس خواهيد داد و جناب وزير داخله جواب سؤالات مرا ندادند.
وزير داخله- اما اين كه فرموديد در مجلس حاضر نميشوم شما و سايرين همه ميدانند كه از طليعه صبح تا پنج ساعت از شب گذشته گرفتار نوشتن فرامين و نوشتجات و جواب تلگراف و مكتوبات حكام هستم و هر وقت از طرف مجلس محترم فرمايشى بود كه خودم بايد حاضر شوم، حاضر شده ام والا جناب دبيرالملك كه معاون وزارت داخله هستند حاضر شده است و در باب حكام معزول كه من اسناد دفاعيه حاضر نكرده ام در خصوص حضرت والا ظل السلطان همه بودند چه گفتگوها شد و چند مجلس در دربار منعقد گرديد در تلگرافخانه با حضور حجج اسلاميه از صبح تا پنج ساعت از شب گذشته چه قدر مذاكرات شد وانگهى آنوقت عدالت خانه منظمى نداشتيم كه رجوع بعدليه بكنيم رسيدگى شود.
سعدالدوله- بنده نميخواهم دفاع از حكام بكنم بنده عرض ميكنم كه وزير داخله و ساير وزرا چرا در عزل حكام ايستادگى نميكنند كه تحقيقات بعمل آمده معلوم شود تقصير دارند يا نه (در اينموقع مذاكرات زياد بميان آمده جمعى اظهار داشتند كه وزرا همراهى خودشان را با ملت اظهار نميدارند وزير داخله اظهار نمود كه ترتيب صحيح فعلا در كار نيست كه اگر وزراء يا مردم از تكليف خودشان تجاوز بكنند مسئول باشند جمعى جواب دادند لازم نيست رسيدگى بعرايض و رفع اغتشاشات اتفاقيه بالفعل بطور قانون مدون باشد. چرا بطور سابق هر كس بتكليف خود عمل نميكند و چرا مقصرين را مجازات نميدهند و جلوگيرى از اغتشاشات نميشود امورات را بمسامحه ميگذرانند بالجمله پس از مذاكرات زياد گفتگوى استرداد اسراء قوچان بميان آمد.
آقا ميرزا ابوالحسنخان- هر روزى كه وزرا حاضر شوند براى ايضاح سؤالاتى معين تا آن سؤالات تمام نشده نميتوان بمذاكرات ديگر داخل شد پريروز در مجلس صحبت از اسراى قوچان و آصف الدوله شد و قرار شد از جناب وزير داخله استفسار شود كه در اين خصوص چه اقدام كرده اند حال ميخواهيم بدانيم چه اقدامى شده تا همانطور كه تفصيل اسرا و فروش دخترها در روزنامه ها درج و منتشر شده همان طور هم عدالت اعليحضرت را در استرداد اسراء نوشته و منتشر سازند.
وزير داخله- استرداد اسرا تعبيه لازم دارد اما در باب آصف الدوله چند مجلس با او گفتگو شد ميگويد كميسيونى از وزراء و سايرين در دربار يا در عدليه بشود اگر مدلل كردند كه اين كار بتوسط من شده از تمام شئونات خود معزول و هر چه بگويند حاضرم.
آقا ميرزا ابوالحسنخان- اما در خصوص آصف الدوله مگر حضرتالى خاطرتان نيست آن روز در مجلس در اين باب گفتگو شد گفتيد آصف الدوله تقصير كرده واز اين جهت معزول شد و مچنين نبيل الملك مجلس آمده بودند اظهار داشتند در وزارت خارجه بعضى اسنادهست واين مسئله را ثابت مينمايد كه محقق است اما در باب استرداد اسرا فرموديد تهيه لازم دارد قبول داريم ولى آن كسيكه مرتكب اين كار شده بآن شخص چه مجازات داده شد.
وزير داخله- مجلسى از وزرا ترتيب داديم بعد از مذاكره و مشاوره راپورت آن نوشته شده و موشح بدست خط همايونى گرديد بايد مجرى شود.
آقا ميرزا محمود- حضرت والا وزير عدليه فرمودند بايد رسيدگى شود اولا عرض بنده در خصوص اسراى قوچان است درسى و پنج روز قبل تخميناً در همين مجلس عرض كردم كه سالار مفخم اينكار را كرده است مخصوصا بواسطه عداوتى كه از بابت معزول شدن شجاع الدوله از حكومت قوچان داشت فرستاد تركمان را دعوت كرده و گماشته خود را بلدى روانه كردم از سد حد قوچان وارد كرده با مبالغى اموال غارت نموده بودند خود جناب وزير داخله گفتند در اين باب قرارى گذاشته ايم و يكروز ديگر وزير افخم معاون وزارت داخله وبنان السلطنه پيشكار آصف الدوله در مجلس بودند همين مطلب را بيان كردم بان السلطنه همه را تصديق كرده گفتند گويا محمود خودش آنجا بوده و همچنين چندى قبل امير اعظم تلگراف نموده بودند كه اينكار را سالار مفخم كرده است در اينصورت عرض مينمايم آيا بقانون اسلام اينشخص چه مجازاتى بايد بشود.
 (وزير عدليه جواب دادند هر چه حجج اسلام معين نمايد. و بعد راپورت وزارت داخله در باب استرداد اسرائيكه موشح بود بدستخط همايونى قرائت شد كه نتيجه و خلاصه ان قريب باين مضمون بوده تمام وزراء اينطور رأى دادند كه بجهت وجه مخارج استرداد اسراء سى و پنج هزار تومان حكومت همان وقت قوچان و بجنورد بدهند باين تقسيم: حكومت قوچان پانزده هزار تومان، حكومت بجنورد بيست هزار تومان، و اين سى و پنجهزار تومان باسترداد نزد شخص امينى فرستاده ميشود كه بتوسط امر اعظم بمصارف قشون كشى برسد دستخط همايونى بطوريكه نوشته شده معمول و مجرى شود و در اين موقع مذاكره و مشاجره زياد بميان آمد آقاى سعدالدوله اظهار دشاتند كه در كدام محكمه حاكم قوچان و بجنورد و خراسان را محاكمه كرده اند كه ببينم مجازات آنها همين است وزير عدليه گفتنداين خيلى مجازات است آقاى حاج سيد نصرالله گفتند اين ترتيب فعلا براى استرجاع اسراست و جمعى گفتند مرتكب او بوده و سبب آصف الدوله است بالجمله چون مذاكرات زياد شده بود لهذا براى رفع خستگى و تنفس عموم اهل مجلس رفتند باطاق ديگر بعد از مختصر مكث مراجعت باطاق رسمى نمودند و شروع بمذاكرات شد.
سعدالدوله- برويم سر مطلب وزير داخله فرمايشى كردند در خصوص اغتشاش ولايت ها اين هم اهميت ندارد اگر هم اهميت دارد راجع است بغيرت ملت و از يكطرف مسامحه خود وزراء تصور فرماييد در شهريكه پليس و نظام مرتب باشد اهالى ميتوانند حركت خلافى نمايند ميخواهيم ببينيم اين كرورها پول بقشون ميدهيم اين قشون منظم ما كجا است از ابتداى اين مجلس از هر قبيلى گفتگو شده مسئله قشونى هيچ گفتگو نشده بنده چند دفعه خواستم حرف بزنم اما وزير جنگ بواسطه كسالت مراج نبودند دبيرالدوله معاون وزارت جنگ هم كه حضور داشته اند ملاحظه كردم كه چه بپرسم مثلا سئوال شود از مأخذ قشون گرفتن نخواهند دانست گفتگوى اتاماژور ميشود عوض ايشان وزارت عدليه جواب ميدهد بارى شما آقايان وكلا در اين فقرات گفتگو نماييد از هيچكس نترسيد شما چهار ماه است مشغول اصلاح بودجه مملكت هستيد يكدفعه اينكرورها پول كه باسم قشون است بزنيد و بگوييد ما كه قشون منظم نميبينيم اگر راست ميگويم جواب بدهيد رشوه و تعارفرا موقوف كرديم همين معاون وزارت جنگ آنروز منكر شد كه من تعارفى نداده ام و حال از قراريكه شنيده ام وميگويند ايشان تعارف گرفته از براى هر قضيه يك لشكرنويس باشى فرستاده است من شنيده ام شايد هم تهمت باشد اما من ميگويم چرا بايد مجلس تحقيق نداشته باشيم. (در اين موقع راپرتى رئيس نظميه اظهار داشته قرائت شد باين مضمون كه در رشته نظم شهر سستى روى داده وسابق اداره نظميه تكليفى داشت حاليه آن تكليف را مردم تصديق ندارند در اين خصوص مذاكرات زياد شد جمعى گفتند كى مانع ترتيب سابق است و تصديق ندارد آقا ميرزا ابوالحسن خان اظهار داشتند مقصود از اين راپرت اين است كه باين اسم هر چه ميشود بگويند مجلس كرد و مخصوصا هرج و مرج را طالبند كه بگويند مجلس ميكند و بعرض شاهنشاهى بطورهاى ديگر برسانند و حال آنكه اين مجلس هواخواه شاهنشاه است و محل تختگاه شاهنشاهى در ميان دل و جان ما است و ما اعليحضرت شهريارى را ميخواهيم براى خودمان و خودمان را براى اعليحضرت شاهنشاهى و آقاى سعدالدوله چنين بيان كردند كه رئيس نظميه حق ندارد اينگونه راپرتها را در مجلس ارائه دارد بايد اظهارات خود را بوزارت داخله نمايد و وزارت داخله پول ميخواهد از وزير ماليه بخواهد استمداد قشونى ميخواهد بايد از وزارت جنگ بخواهد اين مجلس بغير از هشت وزير مسئول با كسى ديگر طرف نيست و الان چهار ماه بانك ملى تأسيس شده چرا نميآيند پول بگيرند و محاكمات كليه حق عدليه است.
سپس تلگرافى از رشت آمده بود قرائت شد مشعر بود باينكه بعد از حركت حاج خمامى از رشت علما واعيان رشت تماما در صحراى ناصريه چادر زده جمع شده اند ميگويند تا از طرف دولت و مجلس محترم تكليفى از براى انجمن رشت معين نشود ما بشهر نخواهيم رفت در اين خصوص نيز مذاكرات زياد شد جمعى گفتند بايد تحقيق شود بعضى گفتند هر چه زودتر مجلس نظامنامه انجمنهاى ايالتى را تمام نموده بفرستند كه تكليف انجمنها معلوم شود آقاى سعدالدوله چنين تقرير كردند كه غالب اين گفتگوها بواسطه انتخابات شده زيرا كه اصول نظامنامه انتخابات را نفهميده اند حالا نظامنامه انجمنهاى ايالتى را هم بفرستيد مثل آن خواهد شد عقيده من اين است كه بهر ولايتى از طرف وزارت داخله مأمورى با دستورالعمل كافى برود اين انجمنها را از روى صحت برقرار نموده برگدد.
حاج سيد نصرالله- صلاح ميدانيد فعلا تلگرافى بعموم ولايات خصوصا رشت بشود كه انجمنها حركتى نكرده واقدام بكارى نكنند تا نظامنامه آنها برسد.
سعدالدوله- عقيده من اين است گويا اين تلگرافات عمومى لازم نباشد يكى برشت يكى بكرمان يكى باصفهان تلگراف شود كفايت است.
بعد راپورت تلگرافى از خوى رسيده بود قرائت شد دائر بود باينكه ميرزا جواد نام از اعضاى انجمن تبريز آمده خوى براى بعضى اصلاحات و از خوى رفته بماكو و خيال خود را فاسد نموده باعث فتنه و فساد در ماكو شده در اين باب هم مذاكره و گفتگوى زياد شد رئيس و جمعى گفتند چون وكلاء آذربايجان هيچكدام امروز در مجلس حضور ندارند نميشود درست تحقيقات نمود فعلا تلگرافى مختصر بانجمن تبريز بشود كه اين ميرزا جواد نام كيست و از طرف انجمن تبريز رفته است بخوى يا نه لهذا تلگرفاى نوشته شد قريب باين مضمون تلگرافى از خوى رسيده كه ميرزا جواد از طرف انجمن تبريز بخوى فرستاده شده باعث حيرت گرديد البتته سواد آن را كه نمره 10 است از تلگرافخانه بگيريد واز صحت وسقم آن عاجلا اطلاع بدهيد.
آقا ميرزا ابوالحسنخان- پريروز در مجلس صحبت شد سبب نيامدن وكلاء شيراز قوام الملك است من بر حسب وكالت خودم تلگرافى كردم حال جواب آن باسيم انگليسى آمده است قرائت شود تلگراف را خواندند كه صورت آن از قرار ذيل است:
از شيراز بطهران- جناب آقا ميرزا ابوالحسن خان و ميرزا محمد باقرخان مخارج وكيل اعيان هزار تومان وكيل اصناف را بالتمام از خود دادم وكيل تجار را ملك التجار داده معطلى براى حركت وكيل علما است كه آنهم مخارجش داده شده ميگويند وكلاء بايد همراه جناب آقا سيد جعفر كه وكيل علماء است حركت كنند و اظهار ميدارند 22 حركت ميكنند هرگاه 22 حركت نكردند وكل اعيان و تجار و اصناف را حركت خواهم داد.
 (قوام الملك).
</section>
<section type="session" number="63">
جلسه: 63
مذاكرات روز شنبه 22 شهر صفرالمظفر 1325 مجلس شوارى ملى‏
خلاصه مذاكرات روز 3 شنبه 18 را آقا ميرزا طاهر قرائت كرد.
بدواً مكتوب آقاى حاجى ميرزا حسين كه از نجف اشرف بعنوان مجلس و حجج اسلاميه مرقوم فرموده بودند قرائت شد كه صورت آن از قرار ذيل است.
بسم الله الرحمن الرحيم.
حضرات حجج اسلام دامت بركاتهم رؤساى محترم مجلس شوراى ملى طهران دامت بركاتهم و تاييد اتهم مرجو ارفضل حضرت بارى جلت آلائه آنكه همواره در اغاثه ملهوف و عانه مظلوم واحقاق حقوق و فراهم نمودن لوازم آسايش عموم مؤيد بتأييدات خاصه بوده باشند سابقاً كمايتبغى ازنظم و ترتيب و فوائد مجلس معدلت مستحضر نبوده تلگرافات متواليه مملكت آذربايجان كه ناطق از عدم مساعدت اعليحضرت قوى شوكت شهريارى ايدالله نصره بود مزيد نگرانى گرديد تا در اين وقت جناب مستطاب عمادالعلما العاملين حجة الاسلام والمسلمين آقاى حاج شيخ مرتضى آشتيانى دامت افاضاته نجف اشرف مشرف و شرحى مستوفى از فوائد آن مجلس محترم براى دولت و ملت و كمال اقبال و ميل بندگان اعليحضرت اقدس همايونى ادام الله ملكه واقدامات مجدانه حضرت اشرف صدارت عظمى دام اقباله العالى را بيان فرمودند نهايت مسرت و تشكر دارم مختصر تلگراف تشكرانه هم بمجلس محترم نموده حالا هم تأكيداً زحمت افزا ميشوم عموما با كمال دلگرمى و اتكال بفضل الله جل وعلا و توجهات كامله حضرت امام عصر ارواحنا فداء جد واهتمام فرموده احقرهم از صميم قلب تأييد وتشييد مجلس و دوام دولت را خواهان و التماس دعا مينمايم.
 (26 محرم الحرام 1325).
بعد لايحه كه از طرف انجمن ماليه نوشته شده بود خواندند كه نتيجه وخلاصه مضمون او اين بود.
مجلس شوراى ملى براى تصفيه ماليه هذه السنه عجالة اصلاحات ذيل را كه باكثريت آراء بلكه باتفاق آراء تصويب شده صورت آنرا بوزارت داخله ميفرستد كه وزارت داخله بخاكپاى اعليحضرت همايونى تقديم داشته پس از تصويب و موشح شدن بصحه همايونى بوزارت ماليه ابلاغ فرموده كه وزارت ماليه معمول دارد.
اول تفاوت عمل است كه بايد جزو جمع دستور العمل شود وزارت ماليه بايد از كليه تفاوت جزو جمع كه سابقاً حكام در ولايات عمل ميكردند و مبلغى از آن را باسم پيشكشى بدولت ميدادند صورت صحيحى بدست آورده بمجلس محترم بفرستند كه بعد از تصويب در مجلس جزو جمع ديوانى نوشته شود و بايد از اشخاصيكه اين صورتها را ميدهند التزام سخت بگيرند كه هر گاه بعد بتوسط مفتشين خلاف و خيانت آنها معلوم شود مورد مجازات باشند و اول درجه مجازات سلب امتيازات و شئونات و حقوق دولتى است واين ترتيب فقط در هذه السنه است درسنه آتيه كه ترتيب ماليات از روى مميزى علمى معلوم شد بالمره متروك خواهد بود.
دوم: مبادله جنس ديوانى است كه سابقاً تسعير ميكردند بعد از اين بايد همه جنس ديوانى وزارت ماليه صورت صحيح اين را بمجلس بفرستند كه ملعوم شود از اين فقره چقدر بر جمع افزوده شده.
سيم: تيولات است كه بايد بلااستثناء برگردد صاحبان مواجب و ارباب حقوق، حقوق خود را از خزانه دولت باقساط مقرره دريافت دارند.
چهارم: تفاوت مميزى خراسان است كه هنوز در دستورالعمل انجا نوشته نشده بايد نوشته بشود و از اين باب دينارى مواجب باسم اشخاص منظور نگردد.
سپس كتابچه ترتيب كميسيون مميزى كه براى تعديل بلوكات طهران در هذه السنه معين شده وزارت ماليه بمجلس فرستاده بودند قرائت شد هر ماهى تخميناً يكهزار و نود و شش تومان براى هيئت مميزين و مهندسين مخارج و مواجب معين شده بود فى الجمله مذاكره در اين خصوص بميان آمده جمعى تصديق نموده گفتند تمام آن چيز كه وزارت ماليه در اين كتابچه نوشته اند صحيح است جمعى گفتند بايد دفعه ثانى اين كتابچه خوانده شود كه از روى دقت و تامل رسيدگى شده و تصويب شود بعضى گفتند اغلب اين اجزائيكه معين شده اند از ديوان حقوق دارند ديگر چرا در اينجا براى آنها مواجب تعيين كرده اند جواب داده شد كه مواجب ديوانى باندازه كفاف نيست بايد طورى اين اجزا راحت باشند كه بطور صحيح اقدام در كار نمايند و بعد گفته شد دو ملاحظه در اين كتابچه نشده كه بايد ملاحظه شود يكى در عنوان رئيس خالصجات امضا وزارت نوشته شده و اين مخالف با قوانين اين مجلس است و ما نميتوانيم تصديق نماييم يكى هم در خصوص تعديات مامورين و ملاكين وغيره بطور مطلق مرقوم شده در موقع ارتكاب مؤاخذه سخت خواهد شد واين عادت قديمه است بايد حدود معلوم و محدود شود در اينموقع عنوان از بى ترتيبى تلگرافخانه شد كه چند مدتى است وضع تلگرافخانه بسيار مغشوش است و از تلگرافيكه از طرف مجلس محترم بدوماى روس شده و هشت روز بعد از نوشته شدن مخابره كرده اند ميتوان اين مطلب را ثابت كرد كه بچه اندازه ترتيب تلگرافخانه غير منظم است مذاكرات زياد در اين خصوص شد جمعى اظهار داشتند تلگرافخانه كه محل اسرار و ناموس ملت ودولتست بايد بشخص امينى رياست آن داده شود بعضى اظهار نمودند كه تمام اغتشاشات ولايات از رئيس حاليه تلگرافخانه است و يكى از وكلا مازندران چنين بيان كردند چند روز قبل كه مازندران مغشوش و بازارها بسته بود اهالى آنجا سه تلگراف نموده و بعد از تلگراف نمودن كاغذ نوشته اند كه در فلان تاريخ تلگراف كرديم دو روز پس از رسيدن آن كاغذها تلگرافات رسيده معلوم شده دوازده روز مخابره تلگرافات مازندران طول كشيده جهت تاخير و تعويق چه بوده بغير از بى ترتيبى تلگرافخانه ميتوان بچيز ديگرى حمل نمود و همچنين اهالى مازندران رفته اند تلگرافخانه تلگراف نمايند رئيس آنجا جواب داده است كه تلگرافخانه تعطيل است جهت را سؤال كردند گفته است بواسطه اينكه قزاق وارد بانزلى و بعضى جاها شده همه جا مغشوش است چرا بايد اين گونه اقاويل كاذبه را اجزاء تلگرافخانه شهرت بدهند كه باعث اضطراب و هيجان مردم بشود از وكلا محترم آذربايجان بعضى چنين اظهار داشتند كه اين همه گفتگو از تلگرافخانه ميشود چرا بهيچوجه از پستخانه و تقلبات و بى ترتيبى آنجا مذاكره نميكنيد و حال آنكه اداره پستخانه بيشتر محل اسرار و ناموس ملت است كاغذها را باز مينمايند جواب داده شد فعلا دو سه روز است كه اداره پستخانه اداره ايرانى و رياست آنرا بايرانى داده اند بايد صبر كرد ببينيم من بعد رئيس جديد بچگونه رفتار مينمايد آنوقت شكايت شود و آنگهى مخصوصا رياست حاليه اظهار داشته است كه يكنفر امين از طرف مجلس در اينجا باشد زمان ورود پستها را ملاحظه نمايد كه بچه ترتيب وارد و بصاحبانش ميرسانند و گذشته از اين صحيح نيست هر روزه از يكى شكايت شود ما براى ادارات آدم لازم داريم و بعد مذاكره دراين باب شد كه مطالبيكه در كميسيون مذاكره ميشود بجهت اين است كه در مجلس علنى صحيح نيست گفتگوى آن مطالب بشود و حال معلوم ميشود هر مطلبى كه در كميسيون مطرح ميشود فورا فردا آنروز همان مطلب را در مجلس علنى مذاكره مينمايند پس در اين صورت فايده كميسيون چيست در همين خصوص تلگرافخانه و غيره با دبيرالملك در كميسيون گفتگو شده قرار گذاشتند كه مراتب را بوزارت داخله اظهار كرده واصلاح شود حال چرا در اين مجلس مطرح شده بالجمله پس از مذاكرات و مباحثا زياد لايحه كه در انجمن وكلا محترم نوشته شده قرائت شده مشعر بود باينكه آيا صحيح است ادارات دولتى عموما و تلگرافخانه خصوصا بطور مقاطعه داده شود يا نه و همچنين دو كار بيكنفر دادن مثل همين تلگرافخانه كه رئيس حاليه آن هم حكومت دارد و هم رياست تلگرافخانه را صحيح است يا خير مباحثات زياد در اين باب شد عموم وكلا محترم در اينكه مقاطعه غلط است و دو كار هم بيكنفر داده نشود خصوص‏
در مسئله تلگرافخانه متفق القول بودند ولى در اينكه فعلا مل تلگرافخانه برگردد يا نه اختلاف آراء حاصل شد بعضى گفتند چون فعلا اداره تفتيش و اشخاص امين نداريم وادارات در ست منظم نيست صلاح نيست كه تلگرافخانه امانى واگذار شود زيرا كه ضرر دولت است بعضى اظهار داشتند بر فرض ضرريهم مترتب شود عيب ندارد و بالفعل امانى واگذار شود بهتر است زيرا كه غير از تلگرافات وسيله ديگرى ندارد كه بزودى عرايض آنها باولياى دولت و ملت برسد وقتيكه مقاطعه شد بهمين ترتيب كه ملاحظه ميفرماييد وضع تلگرافخانه مغشوش خواهد بود وآنگهى رياست حاليه آن هم حكومت دارد و هم رياست تلگرافخانه و علاوه مطرود ملت است بايد تغيير داده شود بعضى گفتند از بابت تلگرافخانه و گمرك بايد از نصرالسلطنه اظهار امتنان كرد كه او زياد نموده و باعث شد كه اين دو اداره از حيث عايدات ترقى كرد و د رحقيقت از اين جهت خدمت كرده است و البته هر كس خدمتى بدولت و ملت نمود بايد اظهار رضايت از او كرد و جمعى مدعى بر اين اظهار شده بالاخره بعد از مباحثه و گفتگوهاى طولانى قرار شد درخصوص عمل مقاطعه دادن ادارات تلگرافت و دو كار بيكنفر دادن در مجلس ديگر تجديد مذاكره شود. آقا ميرزا سيد محمد مجتهد اظهار داشت كه وزارت داخله شكوه داشتند كه لايحه بمجلس فرستاده شده تا حال جواب داده نشده ديگر در خصوص عمل خارج ملك التجار چه كرديد چرا تا حال اقدامى نشده قرار بود انجمنى بجهت رسيدگى باين كار معين نمايد چه شد. ديگر در باب انجمن عرايض قرار شد چند نفرى معين و بعرايض رسيدگى نمايند چه شد. ديگر آنكه ما از شاه استدعا كرديم كه شاهزاده عين الدوله را براى رسيدگى بمحاسبات و كارهايى كه كرده است بخواهند و شاه فرمودند از مجلس بخواهند تا من احضار نمايم حال در اينخصوص هم مذاكره و اقدامى نمايند آقايان وكلاء جواب دادند در فقره لايحه وزارت داخله بايد تحقيق شود كه كدام يك از لوايح ايشان بى جواب مانده ودر باب عمل ملك التجار هم امروز آن پانزده نفر معين ميشود كه رسيدگى باينكار نمايند و انجمن عرايض برقرار است و رسديگى بعرايض مينمايد و در مسئله احضار شاهزاده عين الدوله هم يادداشت كردند كه مذاكره شود و در اينموقع لايحه كه طلاب قائينى كه در تهران هستند نوشته بودند قرائت شد اشعار داشت بر اينكه در سال گذشته حكومت قائنات بشوكت الملك مرحمت شده بود نهايت نگاهدارى را از رعيت نمودند واهالى خواهان ايشان بوده تا حال هم شكايتى نكرده اند و حشمت الملك برادر ايشان كه حكومت سيستان را داشت چه خيانتها كرد و بواسطه مرابطات خارجه كه داشت از حكومت سيستان معزول شد از قرار معلوم يكصدو سى هزار تومان از بانك استقراضى قرض كرده و تقديمى داده براى حكومت قائنات البته بوكلاء محترم مجلس مقتضيات پوليتيك امروزه و مفاسد اغراضى مخفى اين شخص معلوم است و نيز بواسطه مميزى كه پارسال در آن حدود شده ديگر تفاوت عملى ندارد كه اين قرض را بدهد لابد ناچار است مقدارى از خاك مملكت را بفروشد يا اينكه ناموس رعيت راهدر بدهد محض رضاى خدا فكرى در باره ما بيچارگان نماييد كه گرفتار مذلت و متوارى نشويم نهر هيرمند از همت ايشان بهدر رفت و نيز شرح مختصرى يكى از تجار محترم در اين باب نگاشته بود كه مشعر بود باين كه فعلا هفتاد هزار تومان از شوكت الملك طلب داريم و قرار بود اين روزها برود املاك خود را فروخته اين پول را بدهد حال كه برادر او حشمت الملك يكصد و سى هزار تومان براى حكومت جائيكه كليه ماليات آن سى و سه هزار تومان است تقديمى داده برود و شوكت الملك در اينجا بماند تكليف ما از بابت اين هفتاد هزار تومان طلبيكه از شوكت الملك داريم چه خواهد شد استدعا دارم چاره نماييد.
در ايفقره هم مذاكرات زياد شد بعضى گفتند عين اين لايحه براى وزارت داخله فرستاده شود بعضى ايراد كردند كه از هر چه از اين كارها وانقلابات بشود تقصير مجلس است زيرا كه ديه با عاقله است و مادامى كه مجلس سنا منعقد نشده هر چيزيكه در مجلس نوشته شود آن قانون است نه لايحه قانونى چرا تا حال قانون منع ومجازات رشوه كه نوشته شده نفرستاده اند كه بصحه همايونى رسيده مجرى شود كه بيش از اين، اين مرض مزمن مملكت را ويران نكند جمعى گفتند بيست روز است كه اين قانون نوشته شده تا حال فرستاده نشده كه دولتيان و سايرين يك كرور ديگر داخل ننمايند واين ملت بيچاره زحمتها كشيدند تا يك لفظه مشروطه گرفتند بخيال اينكه من بعد ظلم و رشوه كه در دولت مستبده و مستقله بود در مشروطه نخواهد بود افسوس حالا هر جا يك انقلابى ميشود ميگوينداثر مجلس است و بعضى از وزراء عوض اينكه همراهى نمايند دست از كارهاى سابق هم برنداشته يك حكومت جزئى را يكصد و سى هزار تومان تقديمى ميگيرند بجهت اينكه حالا همراهى نمودن از چنين حكومتها زحمت دارد بالاخره پس از اعتراضات زياد قرار شد شرحى بوزارت داخله نوشته شود كه جداً حشمت الملك را از رفتن ممانعت نمايند وخودشان هم در مجلس حاضر شده توضيحاتيكه در اين خصوص لازم است بشود. سپس از آمدن امين السلطان گفتگو شده چنين اظهار شد كه مجلس يك قانون و مسئله كلى را فعلا بايد در همه جا منظور دارد وآن درخصوص اشخاصى است كه مطرود ملت بوده و خيانت بملت كرده اند نبايد مصدر كارى باشند و اين بايد بطور كلى مراعات شود نه در حق بعضى دون بعضى و اگر از گذشته ها بايد صرف نظر كرد بموجب (عفى الله عما سلف) پس خواستن شاهزاده عين الدوله بجهت رسديگى بمحاسبات و كار هاى او و تغيير رياست تلگرافخانه براى چيست و حال آنكه خيانت اينها نسبت بامين السلطان چيزى نيست زيرا كه تمام امتيازات و ناموس مملكت را او بباد داده است و اگر اين ملاحظه در كار نيست چرا بايد امين السلطان بيايد و كار را بجايى برسانند نسبت دادن خيانت باو مثل نسبت دادن خيانت بيك مارشال انگليسى باشد كه بايد از امروز خيانتهاى او را ثابت كنيم و چندين سال طول بكشد در صورتى كه خيانتهاى او كاملا مشهود تمام ملت است و در حقيقت اگر امين السلطان وارد اين مملكت شود ديگر بايد از اهل ايران مأيوس شد كه حميت ندارند.
</section>
<section type="session" number="64">
جلسه: 64
خلاصه مذاكرات روز يكشنبه 23 شهر صفرالمظفر 1325 دارالشوراى ملى‏
خلاصه مذاكرات روز شنبه 22 قرائت شد بنا بود تتمه نظامنامه انجمن بلدى با امتيازنامه كارخانه كاغذسازى قرائت شده مطرح مذاكره شود آقاى حاج سيد نصرالله و آقا شيخ حسين و جمعى اظهار داشتند كه ماها آنچه بايد از مردم ملامت بشنويم شنيده ايم همه روزه مردم ما را ملامت مينمايند كه شما هر روزه يك مطلبى را عنوان نموده مذاكره كرده ناقص گذارده روز ديگر داخل مطلب ديگر ميشويد پس بايد امروز در خصوص اغتشاش تلگرافخانه و اينكه رياست تلگرافخانه با حكومت ايالتى بيك نفر داده شود صحيح نيست كه ديروز مطرح مذاكره شده بود گفتگو نموده اخذ راى شده تمام نماييم و نبايد داخل مطلب ديگرى شويم جناب رئيس جوابدادند شايد مطلبيكه روز قبل عنوان ميشود مهم و قابل اخذ راى نباشد آقا سيد محمد تقى و جمعى اظهار داشتند مهمتر از كار تلگرافخانه چه كاريست و خلاصه مطلب ديروز اين بود كه رياست تلگرافخانه با حكومت نبايد با يك نفر باشد و نيز رياست تلگرافخانه بايد با شخصى باشد كه امين باشد در اين صورت بايد اين مذاكره شده تمام شود.
بعضى گفتند ديروز قرار بود راى در اين خصوص گرفته شود حالا هم اخذ راى نمايند و هر كس گفتگويى دارد بگويد.
جمعى اظهار داشتند ديروز صحبت در اين بود كه ببينيم صحيح است عمل تلگرافخانه مقاطعه داده شود يا نه و نيز دو كار دولتى بايد با يك نفر نباشد و قرار شد اخذ راى شود آقايان حجج اسلام فرمودند بايد براى فردا كه از روى فكر راى گرفته شود پس در اين باب مذاكره شده و بطور كلى وضع قانون شود آقاى حاج سيد نصرالله جواب دادند اين مسئله ديگرى است شروع باين مطلب بنماييم طولانى ميشود باز مذاكرات مجلس بى نتيجه ميماند خوبست همين مسئله تلگرافخانه را كه رياست آن با حكومت با يكنفر نبايد باشد گفتگو شده تمام نماييم شاهزاده اسدالله ميرزا اعتراض نمودند باينكه ما وكلا قسم ياد نموده ايم كه بيغرضانه حرف بزنيم قانون بايد بطور كلى وضع شود دو كار با يكنفر بودن منحصر برايست تلگرافخانه نيست خيلى اشخاص هستند كه دو كار بآنها رجوع شده مثلا جناب احتشام السلطنه هم رئيس كميسيون هستند و هم وزير مختار برلن آيا كسى ديگر نبود كه برياست كميسيون معين نمايند لذا بايد قانون كلى وضع شود كه دو كار بيكنفر رجوع نشود.
سيدالحكما- فرق است مابين اين كه دو كار ضد يكديگر باشد يا دو امرى كه موافق باشد در مسئله تلگرافخانه رياست آن با حكومت ايالتى تقريبا ضد يكديگر است زيرا آن كسى كه رايست تلگرافخانه با اوست و هم حكومت دارد حتى الامكان صرفه شخصى خودرا نميگذارد رعايت از رعيت نمايد و مانع است از اينكه تشكيات رعايات آن محل باولياى دولت وملت برسد اما اينكه گفتيد جناب احتشام السلطنه هم سفير برلن است وهم رئيس كميسيون اين دو شغل منافات با يكديگر ندارد ممكن است يكنفر از جانب خودشان نايب در برلن بگذارند كه بامورات سفارت رسيدگى نمايند.
اسدالله ميرزا- اينكه ميگوييد كسى كه حكومت دارد با رياست تلگرافخانه نميگذارد تشكيات رعايا برسد و حال آنكه مى بينيم هر تلگراف تشكى كه از اهالى رشت آمده فورا رسانده اند و در باب جناب احتشام السلطنه ميگوييد در برلن نايب دارد در مسئله تلگرافخانه هم ين فرض ممكن است و ميگوييم سردار منصور از جانب رياست تلگرافخانه نايب است و خودشان در رشت هستند و علاوه فرض بفرماييد دو نفر يا يكنفر از اجزاء تلگرافخانه مسامحه در كار نمودند هر وقتى تقصير آنها را ثابت كرديد بمجازات برسانيد و من حرف ندارم از اينكه دو كار بايد با يك نفر نباشد ولى ميگويم وضع قانون بايد كلى و عموميت داشته باشد.
حاج سيد نصرالله- شما ميگوييد راى گرفته شود بطور كلى كه دو كار با يك نفر نباشد اولا مذاكره اين طولانى ميشود و تعمق لازم دارد ثانيا ممكن است و من ميتوانم معلوم نمايد دو كارى كه با هم ضديت نداشته باشد و بيك نفر رجوع شود و اين مطلب معقول است و متصور اما در مسئله تلگرافخانه و حكومت ممكن نيست زيرا كه محتمل است از صرفه خود نگذرد و مانع از رسيدن تشكيات رعايا باشد.
وكيل التجار- اولا بموجب سند ما ثابت كرديم در خط رشت خيانت تلگرافخانه راو سند آن در دفتر مجلس محترم ضبط است و ثانيا تلگراف انجمن رشت را كه از طرف مجلس محترم شده بود نرسانده اداره كه با مجلس محترم شوراى ملى اين طور رفتار كند با سايرين چگونه رفتار خواهد كردو علاوه اينكه گفتيد من تعهد مينمايم در تلگرافخانه خيانت نشود ودر صورت ثبوت بمجازات برسند انتظام اداره تلگرافخانه با وزارت داخله است كه با سركار والا.
اسدالله ميرزا- اولا از اين امناى مجلس استدعا ميكنم كه هر مطلبى كه مذاكره ميشود تحقيق نمايند و ثانيا اينكه جمعى شكايت كرده اند كه تلگراف دير ميرسد بنده منكر نيستم ولى ميگويم بايد تحقيق كرد واشخاصى هستند در اين مجلس كه بصيرند و ميدانند كه ممكن نيست اين گونه تشكيات را جلوگيرى كرد زيرا كه يك سيم از آنجا بخط مازندران تا مشهد داريد گاهى سيم پاره شده و پايها مى افتد بايد تعمير شود نصف روز را روس و انگليس ميگيرند براى مخابرات خودشان و يك مدتى را با خارجه گفتگو دارد منتهى در شبانه روز دو ساعتى نوبت اين ولايات شود آنوقت هم مطالب دولتى و مطالب مجلس وساير مطالب مهم هست بر فرض يك تلگراف غير مهم تاخير بيفتد لابد است چكند و تقصيرى ندارد پس اول تحقيق بكنيد بعد ايراد بگيريد.
امام جمعه خوى- با اين مجلس ما ميخواهيم امورات بيست كرور سى كرور مردم را نظم بدهيم و حال آنكه داخله مجلس ما منظم نيست ما چكار داريم يك كار يا دو كار بيك كسى ميدهند اينجا اين همه شكايت شده هيچ تحقيق نكرده ايم ببينيم حقيقت دارد يا نه و برفرض حقيقت بايد بمجازات برسد يا نه؟ ديروز اينجا صحبت از رشوه دادن حكام شد و بعقيده بنده تمام اين كارها از اين رشوه توليد ميشود اگر اين حرف راست بود چرا دنبال نكرديد اگر درست نبود چرا در مجلس مذاكره شد ما بايد صحت كار را بخواهيم چكار داريم باينكه يك كار يا دو كار بيك نفر داده ميشود.
مفتخرالممالك- خواستم جواب سركار والا را عرض كنم اينكه گفتيد بواسطه افتادن چوبها و يا پاره شدن سيم محتاج بتعمير ميشود آيا ببينيم اين تعمير در خط مازندران دو سه روز است يا نه روزه و دوازده روزه و گذشته از اين ببينيم در اين ده روزه هيچ تلگراف از مازنداران نرسيده بسيار خوب والا چرا بايد اين يك تلگراف مخصوص نرسد.
آقا سيد حسن تقى زاده- خيلى افسوس ميخورم كه اوقات مجلس را ضايع ميكنند بواسطه محاكمه با يكديگر موضوع بحث ما اين نبود موضوع اين بود كه دو كار با يكنفر باشد صحيح است يا نه اين را بطور عمومى يك لايحه قانونى نوشته شود كه ببينيم دو كار دولتى با يكنفر باشد يا نباشد (آقا ميرزا ابوالحسن خان اظهار داشتند كه عقيده منهم همين است ولى ميخواهم بدانم آيا اين شغل را كسى باو داده يا نه و اين عمل تلگرافخانه با وزارت داخله است نبايد اول از او سؤال بكنيم و تا حال هم قانون نبوده و پيش از اين پنج شش كار را بيكنفر ميداده اند. جمعى جواب دادند كه اخطار بايد بعد از وضع قانون بشود وانگهى در خصوص تسعير جنس هم دولت داده بود و موقوف شد پس چرا اول بوزير ماليه اخطار نكرديد). رئيس- خوبست راى گرفته شود گويا كسى در اين باب مطلب تازه ندارد و اصل موضوع اين است كه رياست تلگرافخانه با شخصى كه حكومت دارد نبايد باشد (آقاى تقى زاده و حسام الاسلام وجمعى اظهار داشتند ما ايراد داريم قانون بايد كليه داشته باشد و راى بايد بطور عموم گرفته شود و دو كار با يكنفر نباشد جناب رئيس جواب دادند شايد بعضى اوقات دو شغل در دست يكنفر باشد و ضرر هم نداشته باشد آقاى صديق حضرت گفتند قانون اينطور وضع شود كه يك شخص نميتواند دردو اداره مختلفه مشغول دو كار باشد ولى در يك اداره ضرر ندارد آقاى دكتر ولى الله خان چنين تقرير كردند در اينكه وضع اين قانون امر صحيحى است شكى نيست ولى در اينجا امروزه ممكن نيست ما يك قانون كلى داريم و يك قاعده كوچك كه در ضمن قانون كلى است پس شما يك قاعده كوچك وضع نموده در ضمن قانون كلى مجرى داريد ما در قياسات از جزئى بكلى پيش ميبريم يا از كلى به جزئى اينجا هم برحسب وقت بايد قواعد جزئى جزئى وضع شده جمع بشود يك قانون كلى گردد و عقيده من اين است و اين خودش كليه دارد ببينيم حكومت ميتواند رئيس پست و تلگراف شود يا نه جمعى اعتراض كردند كه بايد قانون بطور كلى وضع شود بر حسب تقرير شما ممكن است شخص حكومت داشته باشد و رياست جواب دادند باينكه من گفتم يك وقت است قانون كلى وضع ميكنند يكوقت است جزئى جزئى باقتضاى مملكت).
احسن الدوله- عرض بنده اين است اگر جنان نصرالسلطنه از حكومت استعفا بدهد در اداره تلگرافخانه امين خواهد بود يا نه؟ پست و تلگراف در يد اقتدار كيست بايد او امنيت بدهد از او بخواهيد و از جاهاى لازمه بايد امنيت بدهند.
آقاى تقى زاده- عقيده بنده اين است كه در روى كاغذ تحرير بشود باين طور كه يك شخص نميتواند در دو اداره مستخدم باشد قرائت شده بعد راى گرفته شود واين بسيار خوب ميشود.
آقاى سيد عبدالله مجتهد- راى در چه خصوص است ديروز گفتگو در مسئله رياست تلگرافخانه بود و مسئله تلگراف چيزى است كه بايد محل امنيت باشد و هر كس عرض دارد فوراً برسانند آيا ممكن است يك حاكمى رئيس تلگرافخانه باشد و صرفه خود را ملاحظه ننمايد اما اگر بخواهيد اين راى را كليه بدهيد كه دو كار با يك نفر نباشد اين نميشود بسا هست كه دو شغل با هم باشد و ضرر هم ندارد.
 (در اين موقع مباحثه و مذاكره زياد شد بالاخره آقاى حاج سيد نصرالله چنين بيان كردند كه آيا تفكيك و جدا ساختن كارها از يكديگر اصلح هست يا نيست پس براى قانون وضع شود اكثر تصديق نمودند).
آقا سيد حسن تقى زاده- يك قانون كلى كه در مجلس وضع شد ما مجبور نيستيم تحقيق بكنيم تمام جزئيات را پيدا كرده با اين كلى تطبيق نماييم آن كسيكه رد ميكند بايد مثالى پيدا بكند كه تطبيق با اين كلى نباشد ما نظرمان بوضع قانون است نه بجزئيات.
 (در اين مورد آقاى حاج شيخ على اعتراض نمودند باينكه نبايد پرسيد بچه دليل اين قانون وضع ميشود؟ آقاى حسام الاسلام جواب دادند بملاحظه مصلحت عموميه).
مستشارالدوله- ما بايد در فكر تصحيح عمل باشيم يا نباشيم اگر بايد در فكر باشيم لازم است از يكجايى اقتباس نماييم كه دراين امورات از روى تجربه كار كرده اند تجربه چه چيز است عطف بماسبق و بديهى است كارهاى سابق ما تمام خراب است پس بايد اقتباس از آنها بكنيم كه خوب تجربه حاصل كرده اند.
 (ره چنان رو كه رهروان رفتند).
حالا آنهاييكه نتيجه خوب حاصل كرده اند ببينيم صحيح ميدانند و ممكن است دو كار را بيك نفر داد يا نه.
آقا سيد عبدالله مجتهد- من يك خواهشى دارم از شما و آن اينست هيچوقت شخصا عنوان نكنيد كه در فلان دولت همچو كرده اند و ما هم بكنيم زيرا كه عوام ملتفت نيستند و بما برميخورد و حال آنكه ما قوانين داريم و قرآن داريم و نميخواهم بگويم كه اسم نبريد اسم ببريد و بگوييد ليكن بشكافيد و معلوم شود كه اين كاريكه آنها كرده اند از روى حكمت بوده و از قوانين شرع مأخذ كرده اند.
اسدالله ميرزا- بديهى است كه ما رجوع بتاريخ نماييم ميبينيم اين ممالك خارجه قوانين صحيحى كه دارند تمام از روى قرآن و قوانين شرع ما برداشته اند كتبيكه دارند بنيان آنها بر قوانين شرع ما است.
آقا شيخ حسين- بنده عرض ميكنم بحكم مواسات كه در شرع و قرآن است نبايد يكنفر صاحب دو شغل باشد و يكنفر هيچ كار نداشته باشد همين مسئله براى وضع قانون كافى نيست. (همه تصديق نموده و لايحه قانونى كه در اين باب نوشته شده بود قرائت شده ورقه رأى منتشر و هفتادو نه رأى داده شد باين كه يك نفر نبايد متصدى دو شغل دولتى در دو اداره مختلفه باشد).
حاجى ميرزا ابراهيم آقا- عرضى دارم غرض از تشكيل هيئت وزرا و معرفى كابينه وزرا هشتگانه چه بود مگر نه غرض اين بود بهر كارى كه اقدام مينمايند مواظب نتيجه كار يكديگر باشند امروز از هر كدام ميپرسيم كه نتيجه كار فلان وزارتخانه چيست ميگويند خبر نداريم و بنا بود وزرا در حضور حجج اسلام قسم ياد نمايند چه شد؟ و قرار بود در همين روزها تتميم قانون اساسى در مجلس قرائت شود هيچ مذاكره نشد پس اين ملت بيچاره اينهمه زحمت كشيدند نتيجه فقط همان گرفتن لفظ مشروطه بود.
آقا سيد عبدالله مجتهد- در باب قسم ياد نمودن وزرا جواب دادند ما حاضريم در همين روزها اطلاع ميدهم در دربار حاضر شوند و بجهت اطمينان ملت قسم ياد نمايند.
آقاى تقى زاده- اينكه ميرزا ابراهيم اصرار دارند در تتميم قانون اساسى بجهت اين است كه مردم بما اذيت ميكنند و ميگويند آخر مقصود فقط همان گرفتن لفظ مشروطه نبود لهذا خواهش ميكنم نوعى همت كنيد كه اين تتميم قانون اساسى در اين دو سه روزه تمام شود.
آقا شيخ حسين شهيدى- يك ايراد صحيحى باين مجلس وارد است كه هيچ عاقلى نميتواند رد نمايد آن مردم تمام ماها را عقلا دانسته و باينجا فرستاده اند و حضرت امير عليه اسلام ميفرمايد (من قطع كلام الغير بدل على قله عقله).
يعنى كسيكه قطع بكند من غير را دلالت ميكند بر كمى عقل او آيا اين در مجلس ما هست يا نه ديگر اينكه قسم خورديم بدولت و ملت خيانت نكنند ببينيد در مسئله تلگراف چه نحو در مجلس تهاچم مذاكره شد از اين بوى غرض فهميده ميشود يا نه كسيكه مسئله را طرح واستدلال كرد او را نبايد دوره نمود يك نفر طرف شود اگر مدلل كرد فبها والا ديگرى مقصود هر كس ايرادى دارد بايد يكى يكى ايراد نمايند نه اينكه يك دفعه دوره بشود.
دكتر ولى الله خان- اينجا مكرر گفته شده كه مذاكرات مجلس اغلب درهم و برهم است و اين بسيار حرف صحيحى است ولى در تمام مجالس و پارلمانهاى دنيا همينطور است روزنامه ها را ببينيد نوشته است ما هيچ نفهميديم و مخصوصا عذر خواسته و چند نقطه گذاشته كه نفهميده ايم اين يك چيز طبيعى است و بعد از آنكه زنگ زده شد ساكت ميشوند واين مسئله در تمام مجالس هست اما در خصوص اينكه ميفرماييد بوى غرض ميآيد اين صحيح است وقتيكه بناشد تمام مطلب را كه عنوان شده بشكافند او شعبه شعبه شده وهر شعبه اش البته بيكى خواهد خورد ولى تكليف ما اين است و بايستى از روى دقت صحبت كنيم.
 (آقاى احسن الدوله در اينموقع تقريرات خودشانرا لايحه نوشته بودند قرائت كردند كه صورت آن از قرار ذيل است)
از آقايان عظام شهادت ميطلبم كه آيا ما ايرانيان بواسطه تكميل علوم باشد درجه رسيده و مشروطه طلبيده و استبداد را با عدالت فرق ميگذاريم عرض خواهم كرد نه والله در علم بهيچوجه تفاوت نكرده ايم ولى بواسطه شدت مظلوميت اهالى ايران خداوند قادر و منان بيد قادر كامله خود روح تازه بر قالب بى روح ماها دميده و عموم ملت را بيدار و زبانها را گويا فرموده است. پس در اينصورت هيچ انصاف نيست كه با وجود ذكر قسم وضع مجلس مقدس ما كه چشم اميد همه باينجاست باين درجه بى نظم وغير مرتب باشد ماها كه نتوانيم مجلس محترم خودمانرا كه مقنن قانون است در تحت نظام بياوريم چگونه انجمنهاى محلى را مرتب و منظم خواهيم كرد كه اسباب آسودنى دولت وملت بشود.
 (1) وكلاى محترم بايد قدر اين نعمت عظمى را كه خداوند متعال عطا فرموده دانسته دهان پاك خودشان را با بعضى الفاظ ركيكه و قبيحه كه نتيجه قساوت قلب واغراض نفسانى سابقست ملوث ننمايند واحترام مجلس را از ميان نبرند.
 (2) بايد دانست كه اين مجلس ميدان مبارزه نيست و از داد و فرياد مسائلى حل نخواهد شد بهتر آنستكه وكلاى محترم هر يك جداگانه مطلب خود را عنوان كرده و مستمعين ساكت باشند تا ناطق مقصود خود را تماما بيان نمايد و ديگران در جواب يك بيك راى خودشان اظهار نمايند كه تماشاچيان و سايرين بتوانند نتيجه را درك نمايند.
 (3) در ترتيب و تنظيم اداره جات اشخاص مؤدب اسامى طرف مقابل را نبايد بى ادبانه و مغرضانه با الفاظ نامناسب و زشت هدف ملامت نمود مدعى تراشى كرد و مسلما بالفاظ ملايم و شيرين بهتر ميتوان تنبيه كرد در هر حال بايد در امنيت ونظم اداره جات كوشيده دستورالعمل بهمگى داده بشود كه من بعد رؤسا نتوانند از حدود خودشان تجاوز نمايند.
و بعد لايحه آقاى كاشف السلطنه از بابت زراعت چائى كه در ايران داير كرده اند نوشته بودند قرائت شد و آقاى صديق حضرت صورت اسامى آقايان وكلائيكه جهت كميسيون عمل حج ملك التجار انتخاب ومعين شده بودند خواندند بعضى عذر خواستند قرار شد در عوض آنها اشخاص ديگر معين شوند و پس از اين آقاى صديق حضرت چنين نطق كردند.
كه اينمجلس براى وضع قانون انعقاد يافته و الحمدالله امورز يك قانون وضع شده وبنده در اين مسائل هم عقيده آقاى تقى زاده هستم كه ميگويند هر مذاكره ميشود يك لايحه قانونى نوشته شود ويك عرض دارم كه متمم همين قانون امروزى است كه آن هم بطور قانون نوشته شود امروز مذاكره آن شده در مجلس ديگر اخذ راى نمايند و آن اينست كه آقايان وكلا فكرى نموده يك سنى براى اشخاصى كه داخل شغل دولتى ميشوند قرار بگذارند كه معلوم باشد ديگر يك طفل بمن هفده و هيجده داخل خدمت نشود (اكثر اين عنوان را تصثديق نمودند و قرار شد مطرح شود). باز صحبت از تتميم قانون اساسى شد رئيس چنين جواب دادند كه قانون اساسى تمام شده ولى بايد بواسطه اهميتى كه دارد در انجمن عليحده يكمرتبه خوانده شود كه آقايان حجج اسلام هم حضور داشته باشند اين است ميگويم مشكل است اين ماه بمجلس بيايد زيرا كه چند روز ديگر قتل است و تعطيل ميشود چيزى كه فعلا لازم است دو لايحه دولتى است كه بمجلس فرستاده اند و نظام نامه انجمنهاى ايالتى كه خيلى اهميت دارد بايد در اين چند روزه انشاء الله تنقيح و تصحيح شود.)
وكيل التجار- اولا عرض ميكنم تتميم قانون اساسى لازم تر است اگر ممكن باشد آنرا مقدم بداريد و لازم است كه در انجمن عليحده خوانده شود يك مجلس فوق العاده طرف صبح قرار بدهيد كه در اين ماه شروع بقانون اساسى شود ثانيا در خصوص قلت وقت است و آنروز در اين باب عرض كردم بنظر بنده اهميت داشت اين وقت خيلى كم است طورى فرماييد كه كار پيش برود.
آقاى تقى زاده- عرضى دارم ترتيب امور در عمل تجربه معلوم ميشود بنده شخصا تجربه حاصل كرده ام كه ممكن نيست در اين مجلس مطابق نظامنامه داخلى عمل كرد در بيست روز قبل گفتم كه كار از روى نظامنامه داخلى باشد يكروز رفتم روى قاليچه عنوان لايحه قانونى كرده نوشته دادم خدمت شما همينطور مانده و حال آنكه اگر مثل امروز بدون ملاحظه ترتيب نظامنامه عنوان ميكردم مجرى ميشد.
سيدالحكما- قلت وقت سبب شده است كه كار مجلس پيش نميرود والا اين وكلاء محترم كه از خارج آمده اند و ما هم از كارهاى خودمان دست كشيده ايم كه خدمت بملت نماييم يك ساعت حرف متفرقه ميزنيم يكساعت ديگر ميماند براى مذاكرات مجلس با اينهم كار پيش نميرود.
رئيس- جواب مختصرى بدهم بقول آقاى تقى زاده از تجربه تام امور توليد ميشودما از تجربه معلوم كرده ايم كه وكلا از دو ساعت بيشتر نميتوانند بيايند اگر شما حاضريد از پنج ساعت بغروب مانده منهم حاضرم (آقاى شرف الدوله لايحه نوشته بودند در اينموقع خوانده شد و صورت آن از قرار ذيل است.
تمام رعيت ايران در انتظارند كه مجلس شوراى ملى در آسايش و تربيت ملت وترقى مملكمت چه قرار و قانون خواهد داد و خارجيها نگرانند كه چه نتايج و قواعد از مجلس بروز خواهد كرد در اينصورت ذهى بى انصافيست كه ما وكلاى مملكت اوقات خودمان را ببطالت و بيكارى گذرانده خدمتى شايسته نكرده باشم قريب دو ماه است ما وارد طهران شده ايم هنوز كارى و خدمتى بمملكت و ملت نكرده اوقات خودمان را ضايع كرده ايم موكلين ما اگر بمقام بازخواست مؤاخذه برآيند ما چه جوابى بآنها خواهيم داد و چه عذرى خواهيم داشت چرا ما بايد وقت خودمانرا غنيمت نشماريم و مجدانه در راه وطن عزيز خدمت نماييم بايد همت و غيرت كرده هر كدام از كارها را كه باقتضاى وقت نافع بحال ملت و مملكت ميدانيم منتخب و پيشنهاد مجلس نموده ماداميكه مجلس آنها را اصلاح و تمام نكرده نبايد كارى ديگر بپردازد و تمام امورات را ناقص و ناتمام و مهمل گذارد از آن جمله است ترتيب وزراء هشت گانه من نميدانم وزراء هشت گانه چرا قانون ادارات خودشانرا پيشنهاد مجلس نمينمايند اگر نوشتن قانون ادارات وزراء بر عهده خود وزراء وتكليف آنهاست چرا نمينويسند و بمجلس نميفرستند اگر مجلس خود قانون ادارات آنها را خواهد نوشت چرا نمينويسند و اهمال ميكنند واز آن جمله است فرستادن نظامنامه تكاليف انجمنهاى ولايات كه هر چه زودتر مجلس بايد در اين باب عجله نمايد و اهمال نكند. و از آن جمله است نوشتن و تمام كردن كسر قانون اساسى كه از مسائل اهم است و تأخيرش جايز نيست و ازآن جمله است اصلاح بودجه مملكتى كه جزواً بجزو مجلس است كه بمخارج مملكت برسد واصلاح كند از آنجمله است قسم خوردن وزراء بايد بطوريكه قسم ياد كرده ايم اغراض و منافع شخصيه را كنار گذاشته نفع و ضرر عموم ملت را از خود دانسته در آبادى مملكت و حفظ شرف و شأن دولت و آسايش ملت ساعى و جاهد باشيم و كارهاييكه امروزه صلاح مملكت لازم ما است مقدم داريم ومنظورى جزو وطن پرستى و خير خواهى بنى نوع نداشته باشيم و در استحكام اصل و اساس كار سعى نماييم كه در فروعات.
</section>
<section type="session" number="65">
جلسه: 65
خلاصه وقايع ومذاكرات روز سه شنبه 25 شهر صفرالمظفر 1325 دارالشوراى ملى.
خلاصه مذاكرات روز يكشنبه 23 را آقا ميرزا طاهر قرائت نمودند قرار شد نظامنامه انجمنهاى ايالتى خوانده شده مطرح مذاكره شود رئيس اظهار داشت قبل از اينكه شروع بقرائت نظامنامه انجمنهاى ايالتى شود مكتوبى طلاب انجمن اتحاديه نوشته اند و خيلى مختصر است خوانده شود.
لهذا آقا ميرزا طاهر مكتوب مزبور را خواندند كه خلاصه آن قريب باين مضمون بود.
از طرف طلاب انجمن اتحاديه- قريب هفتاد روز است بعد از آنكه اهالى آذربايجان واينجا اقدام و ايستادگى نموده تكميل قانون اساسى را خواستند همه روزه مذاكره شد كه تتميم قانون اساسى كى نوشته شده و چه وقت تمام ميشود جواب داده شد همين چند روزه تاغره ماه صفر را وعده صحيح داديد كه تمام ميشود و ماه صفر هم بآخر ميرسيد ابداً بوعده خودتان وفا نكرده ايد اگر تتميم قانون اساسى تا حال نوشته نشده چرا اقدام نكرده اند اگر نوشته شده چرا در مجلس قرائت و تصويب نشده اگر قرائت و تصويب شد چرا بصحه همايونى فرستاده نشده اگر بصه همايونى فرستده شده وبصحه نرسيده چرا به ملت اطلاع نداده اند كه ملت تكليف خود را بداند اگر تا روز پنجشنبه متمم قانون اساسى تمام نشده و بصحه همايونى نرسد موجب زحمت خواهد شد مطلب ديگر چند روز قبل جمعى از اهل قائن متظلم بودند عينا عريضه آنها فرستاده شد كه جواب داده شود واين آخرين عريضه است كه جهت رفع تكليف عرض شد.
رئيس- بلى از اين رقعه كه از انجمن اتحاديه نوشته اند شايد هر كس معنى استنباط كند من چنين استنباط كرده ام اينها كار را بر ما سخت ميگيرند والا اينها وكلائيكه تعيين نموده ند يا بايد بگويند اين وكلا را قبول نداريم يا اينكه بايد فرصت و وقت بدهند از غره رمضان زحمتها كشيده با جمعى تا آن قسمت نظامنامه اساسى كه بصحه همايونى رسيد وديدند نوشته شد وازغره ذى حجه مشغول نوشتن باقى بودند حال سه چهار روز است تمام شده كه بايد در مجلس قرائت شود ولى اين نظامنامه انجمنهاى ايالتى و نظامنامه بلدى الزم امور بنظر ميآيد بواسطه اغتشاش ولايات گفتيم اينها پيش بيفتد حال اينطور نوشته اند عرض بنده دو مطلب است يكى اينكه اگر اهالى انجمن اتحاديه و سايرين وكلا بجهت مجلس معين نموده اند ديگر حق گفتگو ندارند و در همه جا هم همينطور معمول است موكلين حق امر ونهى بر وكلاى خود ندارند ديگر اينكه اگر از اهل مجلس بهمديگر اطمينان ندارند آن را هم واضح گفته و تصريح نمايند رأى بگيريد آنها بروند باقى ديگر مشغول كار بشوند اين دو فقره مطلب من است حالا اين قسم مكتوبات نوشتن جز اينكه موجب دلتنگى و رنجش ميشود فايده ديگرى ندارد ما كه بيكار نبوده ايم و همه وقت مشغول كار بوده و هستيم.
حاج شيخ على- و جمعى اظهار داشتند كه مقصود طلاب انجمن اتحاديه از نوشتن اين مكتوب ترغيب و تأكيد بوده ولى ندانسته اند چه بنويسند و سوء تعبير است گمان اينطور استكه فقط قصد اينها جز ترغيب و تأكيد جيز ديگرى نبوده.
وكيل التجار- چنين جواب دادند هيچكدام از اين مطالب كه گفته شد از عبارات اين مكتوب فهميده نشود آنچه كه فهميده ميشود اين استكه اينها استدعا كرده اند اگر متمم قانون اساسى بصحه همايونى نرسيده و علتى دارد اطلاع داده شود كه ما ملت بتكليف خود عمل نماييم مقصود آنها در لفظ اگر است وغير از استدعا چيز ديگر نيست.
حاج محمد تقى- پنجاه روز استكه اين هفت فصل متمم قانون اساسى ناتمام مانده است روزى يكساعت ونيم ميخواهيد بياييد يك كار ايران را اصلاح نماييد واين محملها براى مكتوب قرار ميدهيد.
حاج سيد نصرالله- آنكه ظاهر عبارت مكتوب است همين است كه گفته شد و محل ايراد است ولى يقين است مقصود آنها اين نيست اما اينكه ميگوئيد بهمه جهت دو ساعت مياييد و با اين كار پيش نميرود در اين مجلس بايد خلاصه مطالب گفته شود اينجا كه نميشود قانون نوشته شده واصلاح گردد يك فصل قانون را ميخواهيد در اين مجلس مذاكره نماييد چند روز طول ميكشد تا نتيجه بگيريد در اينصورت ميشود صد فصل قانون را در اين مجلس اصلاح نماييد كار را بايد در انجمن ديگر تدارك كرد اينهائيكه قوانين را مينويسند انجمن دارند شبها مذاكره و مباحثه وفكر مينمايند شايد در سر يك مطلب يك شبانه روز گفتگو مينمايند ليكن اينجا شما هيچ فكر نميكنيد يك عبارتيكه خوانده ميشود از هر طرف فوراً هجوم ميآورند اى نظامنامه انجمنهاى بلدى در بيست روز قبل قرائت شده و نسخه آن چاپ شده بهمه داده شد كه مطالعه نمايند.
معهذا وقتيكه خوانده ميشود در سر يك عبارت چقدر گفتگو مينماييد معلوم ميشود هيچ مطالعه نكرده اند بلى صحيح است اينها متمم قانون اساسى وغيره را ميخواهند ولى اين نظامنامه انجمنهاى ايالتى از همه اهم تر است تمام ولايات مغشوش است بايد بدواً اين تمام شود كه رفع اين اغتشاشات بشود.
اسدالله ميرزا- سلسله جليله شاهزادگان و قاجار مجلسها نموده و گفتگوها كرده انجمن اتحاديه تأسيس كرده اند و ديروز مرا هم دعوت نموده بودند و لايحه نوشته بودند خواندند مخصوصا شاهزاده فرمانفرما و سايرين از من خواستند كه آن لايحه در اين مجلس محترم هم خوانده شود حالا جناب رئيس اجازه دادند آقايان هم تصويب مينمايند خوانده شود.
آقا ميرزا سيد محمد مجتهد- مقصود از اين لايحه و انجمن چيست؟
اسدالله ميرزا- مقصود اظهار همراهى است.
آقا ميرزا سيد محمد- اين انجمنهاى متعدد اسباب اغتشاش شده و اهم مطالب ملاحظه اين امورات استكه رفع اغتشاشات بشود اين شهر با وجود بى نظمى كه دارد در هر گوشه مجلسى تشكيل داده اند و امر بمعروف را دست آويز كرده بدتر اسباب بى نظمى و اغتشاش ميشوند غرض جلوه اينكار را نماييد اگر اين وضع باشد همه اين مملكت بهم خواهد خورد در اين خصوص مذاكرات زياد شد.
حاجى محمد اسمعيل آقا- مملكتى كه سياست ندارد در آن هيچكار پيشرفت نميكند اينها بالمره از سياست چشم پوشيده اند خود را مطيع امر نميدانند بلكه هر كدام خود را آمر ميدانند و همه اين اغتشاشات را هم مغرضين و مفسدين ميبندند بپاى مجلس.
آقا سيد حسين- آن روز در مجلس همين مذاكره شد وزارت داخله هم حضور داشتند قرار شد آن بليطها را بگيرند و هر كس مرتكب اين كار است بمجازات برسد واينگونه انجمنها را كه باعث هرج و مرج ميشوند بهم بزنند حالا بايد از وزارت داخله اين مطلب را خواست و بعضى گفتند بدواً از مجلس رقعه بملايمت باين مجلس نوشته شود شايد ترك اين كارها را نمايند آقا شيخ حسين اظهار داشتند اين انجمن ربطى به بقال و غيره ندارد و آن كسيكه اين انجمن را دائر نموده ميگويد من آقا هستم آنانرا بايد آقايان حجج اسلام رفع نمايند.
آقا ميرزا محمود خوانسارى- كار تشكيل اينگونه انجمنها در مسئله است يا راجع بشرع است يا راجع بعرف اگر راجع بعرف است دولت بايد ممانعت نمايد اگر راجع بشرع است حجج اسلام بايد ممانعت كنند ربطى بمجلس ندارد.
در اين وقت لايحه كه از انجمن شاهزادگان و قاجار نوشته شده بود شاهزاده اسدالله ميرزا قرائت كرند كه مشعر بود بر اظهار همراهى اين سلسله جليله با اساس مقدس مجلس محترم شوراى ملى بعضى ايراد نمودند با وجود اين لايحه كه از انجمن شاهزادگان و قاجاريه نوشته شده هيچ متوقع و منتظر نبوديم كه اسمى از سلطنت مشروطه نبرده اند جواب داده شد كه سلطنت مشروطه بنايش با مجلس شوراى ملى است و از مجلس محترم هم بطوريكه بايد اسم برده شود نوشته شده.
آقا شيخ ابراهيم- در زنجان انجمنى تشكيل شده غير از روضه خوانى و تهذيب اخلاق كار ديگرى ندارد. معهذا از طرف حكومت و مستبدين جمعى با سرباز و توپچى اجماع نموده اند كه انجمن را بهم زده اين بيچاره ها را اذيت ميكنند خوبست تلگرافى از طرف مجلس محترم بحكومت آنجا بشود كه اقدام بكارى ننمايند و همچنين انجمن هم ساكت باشد تا دستورالعمل آنها فرستاده شود قرار شد بهمين مضمون تلگرافى بشود. و تلگرافى در اين مورد آقا ميرزا سيد محمد مجتهد ارائه داشت كه از لنگرود مخابره شده بود و وزارت داخله نزد معظم اليه محض آگاهى و استحضار فرستاده بودند قرائت شد خلاصه مضمون آن اين كه:
شيخ محمد نامى واعظ ضعيفه را برهنه و بجرم اينكه فعل شنيعى از او صادر شده سوار خر برهنه نموده در كوچه و بازار گردانيده ند و اين نحو كارها مخالف شرع وعرف است و بعد آقا سيد محمد اظهار كردند كه اعليحضرت دستخط فرموده اند وزارت داخله مأمور بفرستد اينشخص را بياورند و حال من باب اطلاع بمجلس فرستاده اند همه تصديق كرند كه البته بايد از اين نوع كارها كه خلاف شرع و امنيت است جلوگيرى شود.
رئيس- يك مطلب داشتم و آن اينست كه قرار بگذاريم يكروز ازاين چهار روز مجلس را براى مطالب متفرقه مخصوص شده مذاكرات و گفتگو شود و سه روز باقى را براى خواندن و تصويب نظامنامها و قوانين كه وضع و نوشته ميشود و سعى نماييم اين سه چهار نظامنامه كه حاضر است تمام شده كارى پيش برود عموم تصديق نموده گفتند اين ترتيب بسيار خوبست و آقا ميرزا طاهر شروع نمودند بخواندن نظامنامه انجمنهاى ايالتى.
احسن الدوله- از اين تاريخ ببعد همه روزه اين مجلس با وزراء طرف بوده و كار خواهد داشت اگر آقايان تصويب نمايند چه ضرر دارد هر ماهى دو نفر از وكلاء كاردان را مأمور نمايند كه با وزراء گفتگو نموده و مطالبه جوبا اخطاراتيكه از طرف مجلس ميشود بنمايند.
رئيس- اين ترتيب كه شما گفتيد صحيح نيست چندى قبل يك ترتيبى مذاكره شده و حال هم از طرف دولت اقبال شده و بايد اقدام شود و آن اينست كه هيئتى از وزراء و وكلا در يكى از اطاقهاى همين عمارت تشكيل يافته هفته دو سه روز در امورات مذاكره نموده و تدارك كار براى مجلس نمايند واين ترتيب بسيار خوب و مفيد است.
حاج سيد نصرالله- غير اين ترتيب هيچ شكل ديگر نميشود واگر اين ترتيب نشود هيچ كار اين مجلس پيش نخواهد رفت كار اين مجلس فقط گفتن و نوشتن است.
 (باز صحبت از انجمنها شد بعضى گفتند كه هر انجمنى كه بتصويب مجلس تشكيل ميشود عيب ندارد و باقى انجمنها كه بتصويب مجلس تشكيل نشده وباعث اغتشاش هستند بيفايده است).
حسنعلى خان- در باب انجمن ايالتى خيلى صحبت شده و گفته شد كه در مملكت هرج و مرج و بى نظمى روى داده بايد جلوگيرى شود حرفى در اين نيست والبته بايد ممانعت نمود ولى عرضى دارم و آن اين است پريشب گذشته ضعيفه را در پشت باغ ما كشته چاه انداخته اند و هيچ معلوم نيست كى كشته بعد از آنكه جسد كشته متعفن شده فهميده اند با هزاران زحمت از چاه بيرون آوردند كه دفن نمايند و علاوه هر شب دسته دسته مست است كه در خيابانها و كوچها ميگردند خودم ديدم يكدسته مست دستشان حربه بود و عربده ميكشيدند اينها نيست مگر بواسطه اينكه دولت با ملت معيت ندارد و ميخواهد اين شهر بهم بخورد و همه را هم ميگويند مجلس كرده چيزيكه ما ميخواهيم اين است جدا بوزارت داخله اخطار شود تا فردا شهر را امنيت بدهد و اين دفعه سيم است كه گفته شد اگر اقدامى نكردند بايد استعفاء ايشان را خواست معالجه اين كار اين است كه همراه باشيد و جدا بخواهيد امنيت هيچ نيست و ماها آسوده در خانهاى خود نشسته ايم.
آقا ميرزا سيد محمد مجتهد- بلى دولتيها متعمد هستند. آن روز وزارت داخله در اين خصوص نوشته خواست نوشتيم داديم معهذا اقدامى نشد.
حسنعلى خان- قانون نوشتن صحيح است تكليف مجلس است ولى ورق كاغذ با مركب هيچ كار نميكند قانون مجرى ميخواهد تا قوه اجرائيه نداشته باشيد هيچ فايده ندارد.
رئيس التجار- اگر مجلس تصويب ميكند همين طوريكه آقاى حسنعلى خان گفتند از وزارت داخله جدا خواسته شود اين بى نظمى و اغتشاش منحصر بطهران نيست همه جا همينطور است.
حسنعلى خان- در اين باب زياده بر اين حرف نزنيد بموجب نظامنامه سه دفعه كه هر چيزى را از وزير مسئولى خواستيد اقدام نكرديد عزل او را بايد خواست (قرار شد بهمين ترتيب رقعه بوزارت داخله نوشته شود.)
سيد الحكما- البته باين ترتيب كه آقاى حسنعلى خان گفتند بوزارت داخله نوشته ميشود آن انجمنى كه براى كار حاجى ملك التجار معين شد وقت او معلوم شود كه كى است تا حاضر شوند.
رئيس- قرار است فردا دو ساعت بظهر مانده اشخاص آن انجمن حاضر شده در اين باب گفتگو نمايند.
</section>
<section type="session" number="66">
جلسه: 66
خلاصه وقايع و مذاكرات روز 5 شنبه 27 شهر صفر المظفر دارالشوراى ملى‏
خلاصه مذاكرات روز 3 شنبه 25 را آقا سيد محمد تقى قرائت نمودند و قرار شد نظامنامه بلدى قرائت شود و مطرح مذاكره شود.
قبل از شروع در خواندن نظامنامه بلدى چند نفر از وكلاء چنين عنوان كردند كه در نمره 66 روزنامه مجلس مكتوبى بعنوان (مكتوب كرمانشاه) درج شده و در آن مكتوب عبارتى باين طور نوشته شده (آقا محمد مهدى پيشنماز گفت اين مجلس بايد بقسمى دائر و برقرار باشد كه اگر حكومت با شاه مانع از اجراى احكام شوند صريحا و برملاء بايد مدعى شد اين حاكم و آن پادشاه را نميخواهيم حتى اگر مجلس كبراى تهران هم موقوف شود اين مجلس ما بايد برقرار باشد) هيچ بى سواد بيمدركى چنين عبارت را نميگويد و نمينويسد و حتى هيچ مملكت جمهورى هم نسبت برئيس مفخم خودشان چنين اظهارات نميكنند ما قسم خورده ايم همان طور كه حقوق ملت را حفظ مينماييم بايد حفظ حقوق دولت را هم بكنيم بايد معلوم شود نويسنده و گوينده اين عبارت كى است و چرا چنين مكتوبى را در روزنامه درج كرده اند بعضى تصديق كردند بعضى گفتند بايد بوزارت علوم نوشته شود كه از مدير محترم روزنامه اين تحقيقات بشود يكى ديگر از وكلا چنين تقرير كرد كه اولا بايد تحقيق شود كه اين مكتوب امضا دارد يا ندارد و نويسنده و گوينده اين عبارت معين شده بمجازات برسد و نيز مدير روزنامه مسئول است كه بايد اينگونه عبارات را اصلاح نمايد پس از مختصر مذاكره و گفتگو قرار شد شرحى از طرف مجلس محترم بوزارت علوم نوشته شود كه در اين خصوص با مدير روزنامه گفتگو نمايند و بعد عنوان شد بعد از نوشته شدن بوزارت علوم و تحقيقات ايشان آيا نبايد اين مكتوب در همين روزنامه تكذيب شود اكثر تصويب نموده گفتند بايد مقاله در تكذيب و رد اين مكتوب نوشته شده در همين روزنامه (مجلس) درج گردد سپس عنوان شد كه قرار بود نطق و مذاكرات وكلا در روزنامه باسم درج نشود چنانچه در همين نمره 66 بهمان طور نوشته شده ولى باز در نمره هاى بعد از نمره 66 نطقها باسم درج شده در اين خصوص نيز بايد بمدير روزنامه تأكيد شود كه ديگر نطقها باسم نوشته نشود بعضى گفتند در اين باب بايد اخذ رأى شود بعضى گفتند محتاج برأى نيست همه متفق القول هستند جواب داده شد كه عموم وكلا در اين خصوص متفق الراى نيستند و جمعى هستند ميگويند بايد نطقها باسم درج شود در اين صورت بايد اخذ رأى شود اگر رأى گرفته نشود محل ايراد خواهد شد و بعد يكى از وكلا اظهار داشت كه روزنامه ترقى نطق مجلس را باسم مينويسد وانگهى بعضى قوانين هم معلوم نيست كه از كجا ترجمه شده در روزنامه خود درج مينمايد و عوام هم ملتفت نيستند كه آيا قوانين در مجلس تصويب شد يا اينكه مدير روزنامه ترقى از خود نوشته است آنوقت اسباب شبهه خواهد شد بايد جلوگيرى شود گفتند بايد در اين خصوص هم بوزارت علوم چيزى نوشته شود و در اين موقع شروع بقرائت نظامنامه بلدى شده چون رقعه داريم قرائت نظامنامه و نوبت مباحثه و تنقيح بود فصول و موادى كه خوانده شد هر كس ايرادى داشت اظهار نموده مباحثه ومداقه بعمل آمد در دفعه سى كه خوانده ميشود اخذ رأى خواهد شد.
</section>
<section type="session" number="67">
جلسه: 67
خلاصه وقايع و مذاكرات روز شنبه 29 شهر صفرالمظفر 1325 دارالشوراى ملى‏
خلاصه مذاكرات روز پنجشنبه 27 را آقاى حاج سيد نصرالله قرائت كردند و قرار شد نظامنامه انجمنهاى ايالتى قرائت شده تصويب و اخذ رأى شود قل از شروع بقرائت نظامنامه يكى از وكلاء چنين عنوان نمود كه چند نفر از موكلين بمن قسم داده اند قبل از خوانده شدن نظامنامه چند فقره مطلب است سئوال نمايم يكى اينكه قرار بود هيئتى از وزرا و وكلا تشكيل يافته در يكى از اطاقهاى همين عمارت هفته دو و سه روز حاضر شده در امورات مملكتى مذاكره و مشاوره نموده تدارك كار براى مجلس نمايند چه شد؟ (جواب داده شد هنوز اقدامى نشده ولى وزير علوم اينجا بودند در اين باب گفتگو شد قرار شد كه اقدام شود). يكى ديگر در باب حضور آصف الدوله جهت رسيدگى و استرداد اسرا جواب چه ميفرمايند؟ (جواب داده شد كه يادداشت شده بوزارت داخله در اينخصوص اخطار شود. يكى از وكلا اظهار داشت چند روز قبل كه در اين باب مذاكره بميان آمد قرارشد آصف الدوله اينجا حاضر شده با حضور وزارت عدليه با چند نفر از طرف ايشان در اطاق عليحده رسيدگى و تكليف معلوم شود. يكى ديگر اينكه آصف الدوله در مجلس اظهار داشته كه سلطنيت ايران مشروطه شده بمن ربطى ندارد من از استبداد خودم دست برنميدارم ديگر اينكه فرمان تيولى از قراريكه شنيده شده در اين روزها بصحه رسيده است.
آقا ميرزا سيد محمد مجتهد- اما آصف الدوله مكرر بمن پيغام داده است كه من حاضرم در هر جا كه بگويند حضور بهم رسانيده آنچه بگردن من وارد بياورند از عهده برآيم در اين صورت او شخص عاقلى است نبايد چنين حرفى زده باشد البته اگر چنين اظهارى نموده بايد جزاى او را داد اما در خصوص فرمان تيول معلوم نيست كه تيولات برگشت شده باشد جمعى جواب دادند چرا لايحه قانونى از براى صحه همايونى فرستاده شده بعد چنين عنوان شد سردار مفخم لاريجانى كه سابق حكومت استرآباد را داشت در مسئله اسرا اطلاع كامل دارد و راه استرداد آنها در دست او آسان است خوب است وزارت داخله در مجلس حضور بهمرسانيده و او را هم بخواهند كه در اين خصوص گفتگو شده قرارى گذارده شود و شايد غير از پول دادن راه ديگرى داشته باشد جواب داده شد كه اين فقره پول لازم دارد و يكى ديگر از وكلاء اظهار نمود كه تا حال چند فقره لايحه قانونى از بابت برگشت تيولات و غيره براى صحه همايونى فرستاده شده هيچ نتيجه نداده و فعلا هم ارباب تيول مثل سابق رفتار مينمايند. (در اين موقع شروع بقرائت نظامنامه انجمنهاى ايالتى شده چون دفعه سيم و نوبت تصويب و اخذ رأى بود تا نصف بيشتر كه قرائت شد در فصول و مواد آن آنچه لازمه مذاكره و دقت بود بعمل آمده و تصويب نمودند).
آقا سيد عبدالله مجتهد- در باب آصف الدوله و متظلمين خراسان قرار بود اينجا يا در ديوانخانه يا جاى ديگر حاضر شده و مطالب خود را ثابت نموده رسيدگى شود چه شد؟ جواب داده شد كه قبل از آمدن آقا در اول مجلس مذاكره همين مسئله بميان آمد قرار شد بوزارت داخله چيزى نوشته شود كه چه اقدام نموده يكى از وكلاء اظهار داشت قريب پنجاه روز است كه اين مسئله عنوان شده واتصالا يادداشت نموده بوزارت داخله اخطار كرده اند جواب داده است كه رسيدگى ميشود باينطور باشد چه نتيجه خواهد داد آقا سيد عبدالله اظهار كردند اين دفعه اكيد نوشته شود كه اگر تا مجلس آتيه آصف الدوله حاضر نشود آنوقت عزل او را حكماً از اعليحضرت پادشاه خواهيم خواست بعضى اظهار داشتند چه ضرر دارد بوزارت داخله اينطور نوشته شود كه مجلسى در ديوانخانه معين شده و چند نفر هم از وكلاء در آنجا بجهت نظارت حاضرگشته رسيدگى باين كار نمايند بعضى جواب دادند همانطور كه آقا فرمودند صحيح است بعضى گفتند بايد در همين مجلس رسيدگى شود بعد عنوان شد كه بايد مدت معين شود كه وزارت داخله ملزم شده اقدام نمايند گفتند تا روز 5 شنبه گفته شد تا روز 5 شنبه وقت كم است.
آقا سيد عبدالله- همينقدر تا روز 5 شنبه شروع به رسيدگى نمايند عيب ندارد اما از بابت كمى وقت مجلس مردم بما خيلى صدمه زده واتصالا ميگويند كه مجلس خوب كار نميكند و حق هم با مردم است درست ملاحظه نماييم مجلس روزى يكساعت بيشتر كار نكرده بايد فكرى نمود كه لااقل روزى پنج ساعت وقت صرف كار شود در اين موقع يكى از وكلا چنين بيانكرد كه در اين خصوص مدتى بود ميخواستم اظهارى نمايم ولى موقعى بدست نميامد چون امروز موقع بدست آمده عرض ميكنم كه ما وكلاء هنوز معنى اصلى وكالت را نميدانيم وكيل ملت بايد تمام اقوام وكسان و پدر و برادر خود را فراموش كرده و از هر منفعتى كه دارد دست كشيده جز كار كردن براى ملت كار ديگرى براى خود فرض نكند باين ترتيب كه روزى يكساعت يا دو ساعت بياييم و بعضى هم كه ده مجلس يا پانزده مجلس نيامده اند هيچ اعتنا نكرده و نپرسيده ايم كه جهت نيامدن چه بوده چكارى پيش خواهد رفت و چه فايده دارد چند روز قبل كه قانون گذاشتند يكنفر نميتواند مشغول دو كار در دو اداره مختلفه باشد و من در خصوص وكلاء گفتم كه نبايد مستخدم دولت باشند گفتند نميتواند و حال آنكه اين مسئله در مجلس ما هست اگر چه تجار هم كار دارند ولى آنها ميتوانند وقت مجلس يكنفر را معين نمايند كه بامور ايشان رسيدگى نمايد و خودشان در مجلس حاضر شوند و وكلائيهم كه از خارج امده اند هيچ كارى ندارند پس قرار بگذاريد عموما از پنجساعت بغروب مانده بيايند هر كس ده مجلس يا پانزده مجلس حاضر نشد استعفا بدهد و همچنين هر كس در سر ساعت معين نيامد ده مجلس يا پانزده مجلس حكمش مثل حكم نيامدن باشد در اينخصوص مذاكرات زياد شد بعضى گفتند از ساعت سه بغروب مانده حاضر شويم خوب است بعضى اظهار داشتند كه طرف ما هيئت وزراست يا بايد آنها تنظيمات ادارات خود را نوشته بمجلس بفرستند كه مطرح شود يا بايد كميسيونى از وكلا تشكيل يافته در اينجا اين تنظيمات را بنويسند والا ما قانون داريم و شرع مطهر چيزى از حيث قوانين فروگذاشت نكرده حالا وزرا تكاهل نموده تنظيمات ادارات خود را نمينويسند بايد هيئتى از طرف مجلس معين شده بنويسد در اين صورت اينهمه نشستن ما در مجلس چه فايده دارد؟
جواب داده شد اين نظامنامها و كارهاييكه حاضر است اصلاح شود تا آنوقت تدارك كار ميشود.
آقا سيد عبدالله مجتهد- وزراء كى تكاهل كرده اند؟ هر وقت تكاهل كردند ما حاضريم كه از آنها اقدام بكار را بخواهيم پس ما براى چه باين مجلس ميآييم فقط براى حفظ حقوق اين مجلس مقدس است اينهمه گفتگو شده چه اقدامى از طرف وزرا شده؟
عمده جهت و نكته اين است كه نه وكلا خود را ملزم در كار مجلس ميدانند و نه رؤساء اين مجلس وقتى مجلس ميشود كه وكلا كار اين مجلس را مثل نماز واجب بدانند. يكى از وكلا چنان اظهار كرد مدتى است موكلين جلو ما را گرفته ميگويند كارى نميكنيد ظاهرا جواب ميداديم صبر كنيد اما باطنا ملاحظه كردم ديدم كار ميكنيم ولى علتى دارد كه پيشرفت ندارد و آن علت را ديشب ملتفت شده ام و آن اينست آنروز كه قانون راشى و مرتشى نوشته ميشد من گفتم يك وقتى هم براى اجراى اين وانين پس از رسيدن بصحه همايونى بگذار يد و اين قانونى است كه در همه جا معمول است جواب دادند كه قانون همه وقت مجرى است حالا ميبينيم هر قانونى كه وضع شده نزد وزرا فرستاده ميشود قريب بيست روز بلكه بيشتر نزد آنها ميماند و مسامحه مينمايند و ما هم مطالبه نميكنيم در صورتيكه ما مطالبه حقوق خود را نكنيم البته آنها هم نخواهند داد. پس بايد بموجب نظامنامه هر مطلبى را بوزراء مسئول سه دفعه اخطار نموديم اقدام نكردند بايد با آن وزير مسئول طرف شويم وعزل او را بخواهيم تا سايرين هم تكليف خود را بدانند.
آقا سيد عبدالله- آنچه نفس داريد بگوييد تا ما بخواهيم بعضى گفتند مطالبه بكنيد ببينيم ميدهند يا نه همين قرارنامه بانك ملى بعلاوه اينكه امضاء نميكنند ميگويند بانك پول نميدهد و القاء شبهه مينمايند بعضى اظهار داشتند بنا بود وزرا در حضور شما حجج اسلام قسم ياد نمايند چه شد يكى از وكلا تقرير نمود كه دولتيان چنان شهرت داده اند كه مجلس جلوگيرى مينمايد بانك پول ندهد در همين خصوص مذاكره نماييد معلوم شود كه مجلس ممانعت كرده يا تقصير دولتيان است و در اين وقت يكى از وكلاء آذربايجان چنين عنوان كرد هر وقتيكه ما بمجلس ميآييم با هزاران درد دل و مطلب ميآييم كه اينجا اظهار شده و علاج شود ولى وقتيكه وارد مجلس ميشويم ملاقات مينماييم اشخاصى را كه راضى هستند از رفتار دولت و مجلس اكتفاء ميشود بهمان نشستن و رفتن. پيش عقيده بنده اين بود كه در هر جا كارى خلاف قانون ميشود از طرف دولت است ولى حالا ميگويم كه از طرف مجلس است تا كى بايد مسامحه نماييم با هر وزيرى گفتگو مينماييم جواب صحيحى نميدهد مثلا از وزرات خارجه هر چه ميخواهيم ميگويد اين پولتيكى است نبايد در مجلس عمومى گفتگو شود در خصوص قونسول تبريز ميگوييم ميگويد ميروم جواب مينويسم هيچ جواب ننوشته واز قرارى كه شنيدم گفته بود خوب است اين مسئله مسكوت عنه بماند از مسئله سبزوار هيچ توضيح نداد و حال آنكه در همه جا مسائل پولتيكى در مجلس مطرح ميشود و همچنين قرار گذاشتيم حشمت الملك بحكومت نرود و در خصوص بانك ملى كه ملت بانطور همت نموده و زينت آلات خود را فروخته ببانك داد آخرش هيچ نخواهد شد و باز مثل سابق تيول و اضافه مواجب داده ميشود و امنيت هم بكلى سلب و ما تمام اينها را ميتوانيم بيك فصل كه در نظامنامه اساسى اضافه كرده اند علاج نماييم و آن اين است هر وزيريكه يك مطلبى باو سه دفعه اخطار شده اقدام نكرد بايد عزل او را خواست.
آقا ميرزا سيد محمد- در اينكه وزرا اقدام در كارها ندارند و نكرده اند حرفى نيست حال تكليف چيست جواب داده شد بايد واگذار بملت نمود كه تكليف خودشان را بدانند و يكى از وكلاء بيان نمود ما همه ميدانيم كه وزرا همراه با مجلس نيستند و اتصالا از طرف مجلس كار فرستاده شده. آنها هيچ اعتنا نكرده اند ولى نشد يك دفعه از طرف آنها بمجلس اخطار شود كه ميخواهيم اين كار را نماييم و علاوه بر خاكپاى اعليحضرت شاهنشاه القاء شبهه مينمايند كه مجلس چنين و چنان مينمايد و عقيده ما اين است كه شخص مقدس اعليحضرت با مجلس و ملت همراه و قلب مباركشان منزه است از اينكه ملت خود را دوست ندارد پس عقيده من اين است يك هيئتى از وكلا از طرف مجلس معين شده بروند حضور اعليحضرت و مطالب خودشان را عرض كرده واظهار نمايند كه ما آبادى و امنيت ايران را ميخواهيم و مقصود ما جز دولت خواهى چيز ديگر نيست القاء شبهه و عرايض مغرضانه وزراء را قبول نفرمايند جواب داده شد مگر اعليحضرت نميداند اشخاصيكه در اينجا جمع شده اند جز دولتخواهى قصد ديگرى ندارند و نميخواهند صاحب منصب يا چيز ديگر بشوند بر فرض اين هيئت يكدفعه رفت و برائت ذمه حاصل نمود ولى در مقابل آن اشخاصيكه اتصالا در حضور مبارك بوده و القاء شبهه نموده و قلب مبارك سلطان را منحرف مينمايند چه خواهد شد باز همان وكيل آذربايجان عنوان نمود كه من ميگويم ايران از ماست ما هم از ايران و اعليحضرت پادشاه با ما همراه و روح و جسم مباركش مال ماست پس ما بايد جسم و روح مباركش مال ماست پس ما بايد جسم و روح مبارك او را محفوظ بداريم و نگذاريم شياطين انسى اذيت ميكنند از دور آن وجود مبارك دور نماييم واين خاك در گردن افراد اولاد خودش حق دارد بموجب همين قانون ميگويد آن كسيكه خاك مرا بخارجه فروخته است و آن ترقى اين دولت را بواسطه استقراض عقب انداخته نبايد در اين خاك باشد واين خاك ميويد ميرزا على اصغر خان امين السلطان نبايد وارد اين مملكت بشود و من ميگويم تا آخر هم ميگويم اگر ميخواهيد اين مجلس قوام داشته باشد اولاد ناخلف ناپسرى خائن اين خاك نبايد بيايد و بايد نگذاريم اين اشخاص مسلط شوند بر وجود مبارك اعليحضرت شاهنشاه و دور نماييم آنها را جماعتى از اهل مجلس تصديق نموده و احسنت گفته اظهار داشتند كه ما هم با شما همرأى و هم عقيده هستيم باز گفته شد راه چاره ما اينست كه هيئتى از طرف مجلس برود حضور اعليحضرت و مطالب را عرض نمايد.
آقا سيد عبدالله- وقتيكه اين مجلس انشاء الله مستكمل تمام اين شرايط شد اين قاعده را آنوقت معمول بداريد حالا ما مى آئيم مجلس بجهت حفظ حقوق اين اساس است آنچه مطالب داريد فهرست نماييد تا ما درست نماييم فعلا بايد اصلاح كار بتوسط همان اشخاص بشود كه باعث تأسيس اين مجلس محترم شدند امروزه تكليف مجلس نيست كه يك هيئتى مستقيما روانه نمايد حضور شاهنشاه يكى از وكلاء اشهار داشت تمام اين فرمايشات را شنيده ايم ولى سالار در اطاق انتظار همديگر را ملامت ميكرديم و ميگفتند چرا حرف را بى پرده نميگوييد و حالا من ميگويم بعضى اشخاصى كه بصورت انسان و بباطن ديو سيرت هستند دور اعليحضرت جمع شده و قلب پادشاه را مكدر ميكند وقتيكه قلب شاهنشاه برگشت تمام مملكت خراب ميشود اين مجلس بايد آنها را دور كند اگر دور نكند امورات اين مملكت اصلاح نخواهد شد. يكى ديگر اظهار داشت كه بموجب نظامنامه اساسى بايد هيئتى از طرف مجلس معين و حضور اعليحضرت شرفياب بشوندو تكليف حجج اسلاميه هم عليحده است.
آقا ميرزا سيد محمد- در اين مجلس بطور بى احترامى با وزرا سلوك ميكنند وزراء را خائن اسم ميبرند و اين نحو سلوك صحيح نيست و همين باعث رنجش آنها شده و همراه نيستند.
جواب داده شد يك ايرادى بروز را وارد است كه اگر آنها همراهى و اقبال در پيشرفت مجلس نمايند رفع اينگونه گفتگوها ميشود و يكى ديگر از وكلاء اظهار نمود شماها يقينا بدانيد كه هيچ كار پيشرفت نخواهد كرد وزرا نيز از آنروزيكه دولت ميرزا على اصغر خان امين السلطان را خواسته او را صدر اعظم ميدانند و بهيچ كار اقدام نميكنند اكثر گفتند همين طور است بايد جلوگيرى شود.
آقا ميرزا سيد محمد- اگر اينطور است بعد از اينكه ميرزا على اصغر خان وارد اين مملكت شد ديگر بايد گفت على الايران السلام بعضى گفتند معلوم نيست آمدن او جواب داده شد نصرالسلطنه مأمور شده با جمعى باستقبال برود و كشتى مخصوصى بواسطه حركت نكردن كشيتها راه بيندازد.
بعضى گفتند بر فرض او يكنفر بيايد چه خواهد شد ملت ميتواند حفظ خود را بكند جمعى جوابدادند آن يك نفر باييد چه خواهد شد؟
پس از اين مذاكرات يكى از وكلاء آذربايجان چنين عنوان نمود كه بايد منصفانه از اهل مجلس سئوال نمود جهت اينكه درعرض دوازده سال دو دفعه ايران بايد يتيم بشود چيست آيا شهيد شدن شاهنشاه شهيد سبب غير از مخالفت ملت با دولت بود و سبب اين مخالفت كه شد؟ و آيا ميتوان تصديق نكرد كه اعليحضرت مظفرالدين شاه نورالله مرقده مسموم غصه استقراض كثيره نشد تا كى بايد اينملت مظلوم واقع شود؟
آقا ميرزا سيد محمد- قبول ظلم نكنيد همانطوريكه حضرت اميرالمؤمنين عليه السلام فرمودند رفتار نماييد. و در اين موقع اخذ رأى براى نظامنامه انجمنهاى ايالتى تا آنجا كه خوانده شده بود شد و ورقه رأى منتشر 63 رأى داده شده مجلس ختم گرديد
</section>
<section type="session" number="68">
جلسه: 68
خلاصه وقايع ومذاكرات روز يكشنبه سلخ صفرالمظفر 1325 دارالشوراى ملى‏
خلاصه مذاكرات روز شنبه 29 را آقا سيد محمد تقى قرائت نمودند قرار شد فصل دوم نظامنامه انجمنهاى ايالتى مطرح مذاكره شود و بيش از شروع بقرائت نظامنامه حاج محمد اسمعيل آقا چنين عنوان نمودند كه اتمام اين نظامنامه انجمنهاى ايالتى از تمام امور مقدم واهم تر است و بواسطه نرسيدن همين نظامنامه تمام ولايات مغشوش شده حتى از آذربايجان هم نوشته اند كه بواسطه نرسيدن نظامنامه تكليف ما معلوم نيست و سلب امنيت شده پس بايد اتمام اين نظامنامه را مقدم داشت خصوصا براى رشت كه جمعى در آنجا در بيابان ويلان و سرگردان ماند. حال تشكيات آنها صحيح است يا سقيم بايد اصلاح شود و اصلاح آنهم فرستادن اين نظامنامه است يا يكنفر مامور و عقيده من اين اگر تمام شدن نظامنامه معطول دارد يك نفر مامور امروز و فردا برود رشت مردم را آسوده نمايد. (گفته شد نظامنامه امروز تمام ميشود و بنا است امروز يك تلگرافى هم از طرف مجلس باهالى رشت بشود. و يكى از وكلا اظهار نمود تا جلوگيرى از بعضى مكتبوات و تلگرافات فتنه انگيز كه از تهران مينمايند نشود رفع اغتشاش رشت نخواهد شد.
حاج محمد اسمعيل- ما بايد اصل اساس را درست نماييم كه كسى نتواند فساد نمايد البته عقايد مختلف است موضوع را بايد اصلاح كرد ماها نبايد مباحثه لفظى بكنيم و مباحثه غرض آميز هم نبايد بكنيم بايد در فكر ملت باشيم يك نفر يا جند نفر يك رأى غرض آميز بنظرش ميرسد نبايد آنرا موضوع قرار بدهيم فعلا جمعى در رشت متظلم هستند نبايد اصلاح نماييم؟ راه اصلاح همين است كه بايد اين نظامنامه با يكنفر مامور فرستاده شده رفع اختلاف شود.
در اين موقع شروع بقرائت فصل دوم نظامنامه انجمنهاى ايالتى شده تا آخر خوانده شد و در مواد آن نهايت مداقه و مباحثه بعمل آمده بالتمام تنقيح و تصويب گرديد. چون در بين خواندن نظامنامها صداى داد و فريادى از پائين عمارت بلند شد تحقيق كردند معلوم شد جماعت قصابها هستند كه با چوبدارها نزاع نموده اند و نيز عريضه از طرف تماشاچيان بمجلس دادند درخصوص اينكه نبايد امين السلطان وارد اين مملكت بشود.
آقا ميرزا سيد محمد مجتهد پس از ختم قرائت نظامنامه چنين عنوان كردند كه اولا بايد مجلس از همه كار مقدم تر فكرى نمايد كه مابين دولت و ملت اتحاد واقعى بعمل آيد تمام اين اختلافات و اغتشاشات و انجمنهاييكه ميشود بواسطه اين است كه دولت با مجلس و ملت همراه نيست و همچنين ملت با دولت اتحاد ندارد بايد اسبابى فراهم آورد بجهت اتحاد مابين دولت و ملت. و ثانيا در اين عريضه نوشته شده امين السلطان نيايد. امين السلطان نوكر دولت است و دولت او را خواسته است و اعليحضرت پادشاه اختيار دارد نوكر خودرا بخواهد بعد اگر فسادى از او ظاهر شد البته حق مجلس و ملت است كه شكايت نموده و رفعش را نمايند.
بعضى از وكلاء چنين جواب دادند كه در خصوص اسباب فراهم آوردن براى اتحاد مابين دولت وملت امروز در دربار دولتى بجهت همين مسئله وزرا مجلس نموده مشغول مذاكره هستند اميد است انشاء الله اسبابى فراهم آيد كه رفع اختلاف شود و در باب امين السلطان هم همانطور كه جناب آقا فرمودند صحيح است يكى ديگر ار وكلا اظهار داشت شما كه امروز اينطور تصديق كرديد ديروز برخلاف اين تصديق ميكرديد جهت چيست.
جواب داده شد البته هر روز در مجلس يك مذاكره ميشود و يك رائى بنظر ميايد بايد در او تعمق و تفكر نمود و فورا نبايد او را سند قرار داد وانگهى تماشاچى حق ندارد كه تحكم نمايد حكما مجلس فلان كار را نمايند اختيار با خود مجلس است و يكى ديگر از وكلا چنين تقرير نمود كه افتخار ما اينست الحمدالله دولت ما مشروطه شده و يكى از اساس مشروطه اين است كه هر كس آزاد بوده بيايد سر خانه خودش اگر بنا باشد از آمدن امين السلطان اين مجلس بهم بخورد واى بحال اين مجلس.
در اين موقع آقا ميرزا سيد محمد مجتهد خواست برود يكى از وكلا اظهار داشتند كه جناب آقا نروند بايد در خصوص نان گفتگو شود كه اگر وضع نان باينطور باشد فردا شهر بهم خواهد خورد. لذا جناب آقا دوباره نشسته و از رؤساى كمپانى استفسار شد جهت اينكه اين دو سه روز نان كمياب شده چيست؟
جواب دادند قرار بود پانزده هزار خروار دولت از انبار گندم بدهدو ده هزار خروار هم از ملاكين بگيرد بدهد حال مقدارى از آن نرسيده واين مقدار هم اندازه خوراك اين دو ماه است و در اين خصوص بوزارت داخله هم حضورا و هم كتبا اظهار داشتيم و ما را هم خواستند و مجلس كردند نتيجه ندارد يكى از وكلا جواب داد كه ما چند مطلب مهم داريم كه بايد از دولت بخواهيم و اين خواستن كسر گندم هم از آن مطالب مهم است و وظيفه مجلس است كه اين كسر گندم را خواسته و بكمپانى برساند ولى كمپانى حق ندارد با اين وضع شهر گندم بخبازخانه ندهد كه بدتر باعث اغتشاش شود رؤساى كمپانى اظهار نمودند وقتيكه كمپانى عمل نانرا بتصويب مجلس قبول نمود در مدت هفت ماه حساب گندميكه در اين مدت لازم بود نموده قرار شد بيست و پنج هزار خروار آنرا دولت از انبار واز ملاكين گرفته بدهد در مدت دو ماه و باقى را خود كمپانى تهيه نمايد كمپانى هم تا حال تهيه كرده داده و مقدارى از گندميكه بايد دولت و ملاكين بدهند باقى است و اين مقدار هم باندازه خوراك اين دو ماه است حال تكليف چيست جواب داده شد البته بايد كسر گندم از دولت مطالبه شود كمپانى حق ندارد كه بخبازخانه گندم ندهد باين اغتشاش شهر يكى از رؤساى كمپانى جواب داد كه امروز سيصد خروار گندم بخبازخانه داده شده حال خبازان تقلب ميكنند ربطى بكمپانى ندارد وكلا مجلس جواب دادند در صورتيكه كمپانى سيصد خروار گندم داده چرا بايد مؤاخذه از خبازها نكند و روساى كمپانى مكتوبى ارائه داشتند از امير ينجه قزاقخانه كه از طرف كمپانى مامور خبازخانه ها است قرائت شده مشعر بود باينكه دستورالعمل داده بوديد امشب بخبازخانه گندم داده شده و مراقبت نماييم كه امشب را نان پخت نمايند بطوريكه دستورالعمل داده ايد رفتار نموده كمال مراقبت را بعمل خواهم آورد كه براى فردا نان فراوان باشد و جمعى از وكلا از اين اقدام كمپانى اظهار امتنان نمودنند و بالاخره پس از مذاكره قرار شد شرحى از مجلس بوزارت داخله نوشته شود كه اگر تا ده روز ديگر كسر گندميكه قرار است دولت بدهدو همچنين از مالكين گرفته بدهد بكمپانى نرساند عمل نان مغشوش و رفع تكليف از كمپانى خواهد شد ودر آنموقع ورقه رأى براى تصويب فصل دوم نظامنامه انجمنهاى ايالتى كه امروز مراتب و مواد آن تنقيح وتصويب شده بود منتشر گرديد 68 رأى داده شد و مجلس ختم گرديد.
قانون انجمنهاى ايالتى و ولايتى فصل اول در تشكيل انجمنهاى ايالتى.
1- ايالت قمستى از مملكت است كه داراى حكومت مركزى و ولايات حاكم نشين جزء است.
2- در مركز هر ايالتى انجمن موسوم بانجمن ايالتى بتفصيل ذيل تشكيل ميشود.
3- اعضاى انجمن ايالتى مركب ميشود از منتخبين كرسى ايالت و توابع آن و مبعوثينيكه از انجمنهاى ولايتى فرستاده ميشوند.
4- عده منتخبين كرسيهاى ايالت 12 نفر خواهد بود وعده مبعوثينى كه از ولايات جزء بكرسى ايالت فرستاده ميشوند موافق عده ولايات حاكم نشين جزو خواهد بود باين معنيكه هر يك از انجمنهاى ولايتى فقط يكنفر از ميان خودشان باكثريت آراء باطلاع حكومت انتخاب نموده با اعتبارنامه بامضاى انجمن ولايتى بانجمن ايالتى ميفرستند.
5- ايلاتى كه در قلمرو ايالتى سكونت دارند ميتوانند يكنفر منتخب بانجمن ايالتى بفرستند.
شرايط انتخاب كنندگان و انتخاب شوندگان در شهرها.
6- انتخاب كنندگان اعضاى انجمنهاى ايالتى در شهرها بايد داراى شرايط ذيل باشند اولا تابعيت ايرانيه ثانيا اكمال بيست و يكسال اقلا ثالثا داشتن ملك يا خانه در آن ايالت يا دادن ماليات مستقيم.
7- اشخاص ذيل حق انتخاب ندارند اولا اشخاصى كه بواسطه جنحه يا جنايتى مجازات قانونى ديده اند ثانيا اشخاصيكه معروف بفساد عقيده و به ارتكاب قتل يا سرقت باشند ثالثا اشخاص ورشكسته بتقصير رابعا طايقه نسوان خامسا اشخاص خارج از رشد.
8- اشخاص ذيل از شركت در انتخابات بشرط ممنوع اند اولا حكام و معاونين آنها در محل حكومت ثانيا عمال نظميه شهرى كه در آن انتخاب بعمل ميآيد ثالثا مامورين نظامى برى و بحرى داخل در نظام. 9- شرايط انتخاب شدن همان شرايط انتخاب كردن است.
بايد بعلاوه انتخاب شدگان سوادفارسى كامل داشته باشند و سنشان كمتر از سى سال نباشد و داخل خدمت دولتى نباشند.
10- اشخاصيكه انتخاب ميشوند بايد قبل از وقت يا خودشان داوطلب انتخاب شدن باشند يا بتكليف انتخاب كنندگان قبول انتخاب شدن را نموده باشند.
ترتيب انتخاب اعضاء در شهرها.
11- درهر شهرى كه انتخابات بعمل ميايد انجمنى براى نظارت در انتخابات تشكيل مى يابد كه مركب از شش نفر از معاريف انتخاب كنندگان شهر و در تحت نظارت حاكم يا نايب الحكومه يا معاونشان خواهد بود.
12- پس از تشكيل اعضاى انجمن از ميان خودشان يكنفر رئيس و يك منشى انتخاب خواهند نمود.
13- نظم مجلس و حفظ قوانين انتخاب با رئيس و نوشتن صورت مجلس با منشى خواهد بود.
14- انجمن نظار فقط مشغول امر انتخاب خواهند بود و بهيچوجه داخل در گفتگوى ديگرى نخواهند شد.
15- انجمن نظار اعلانى مرتب نموده دو هفته قبل از روز انتخاب كه جمعه خواهد بود در شهر اشاعه ميدهند.
16- اعلام مذكور در ماده فوق مطالب ذيل را دارا خواهد بود اول محل وايام و اوقاتيكه انجمن نظار خواهد بود براى دادن تعرفه باشخاصيكه شرايط انتخاب كردن را دارا هستند دوم مواد شش گانه اين قانون را سوم محل و روز و مدتى را كه انجمن نظار حاضر خواهد بود براى گرفتن اوراق انتخاب از دارندگان تعرفه انتخاب، چهارم عده اعضاييكه بايد انتخاب شوند.
17- محل اجتماع انجمن نظار حتى المقدر قسمتى انتخاب خواهد شد كه در مركز شهر واقع باشد تا مردم بتوانند بسهولت و آزادى ورود كرده تعرفه بگيرند يا روز انتخاب رأى بدهند مثل مساجد يا مدارس.
18- تعرفه كه با نمره و تاريخ بمهر اعضاى انجمن نظار بانتخاب كنندگان داده ميشود محتوى اسم خود و پدر و سن و شغل و منزل انتخاب كننده خواهد بود همچنين تعيين روز و محلى را مينمايد كه دارند تعرفه بايد حاضر شده رأى خود را بدهد.
19- انجمن نظار تام تعرفه هايى را كه ميدهد بترتيب نمره دو كتابچه ثبت خواهد نمود و روز انتخاب كه فقط يكروز خواهد بود و بوسيله اعلان و تعرفه معين گرديده انجمن نظار از صبح تا شام در محلى كه معين شده حاضر ميشود.
20- روز انتخاب انجمن اقلا ده ساعت براى تحصيل آراء حاضر خواهد بود ساعت افتتاح واختتام مجلس انتخاب قبل از وقت اعلان خواهد شد.
21- پس از انقاضى وقتيكه معين شده ديگر ورقه انتخاب از كسى قبول نخواهد شد.
22- دادن رأى بايد مخفى باشد واز اينجهت دارنده تعرفه بايد قبل از دخول بمجلس انتخاب مطابق عده كه اعلان شده است اسم يا يك چند نفر را كه داراى شرايط انتخاب شدن باشند روى يك قطعه كاغذ سفيد بى نشان تا كند و با خود داشته باشد.
23- پس از حضور اعضاى انجمن و افتتاح مجلس انتخاب در ساعتى كه اعلان شده قبل از شروع بگرفتن اوراق انتخاب رئيس انجمن نظار جعبه كه براى ضبط اوراق انتخاب است در حضور اعضاى انجمن و حاضرين از انتخاب كنندگان باز نموده خالى بودن آنرا مينماياند.
24- دارندگان تعرفه براى ورود بمجلس انتخاب بايد تعرفه و ورقه انتخاب خود را در دست داشته باشد.
25- اشخاصيكه تعرفه ندارند حق دخول و مزاحمت را ندارند.
26- هر يك از دارندگان تعرفه پس از ورود بمجلس انتخاب در كمال آرامى تعرفه و ورقه انتخاب خود را برئيس خواهد داد.
27- رئيس نمره تعرفه را بصوت بلند ميگويد تا يكى از اعضاى مجلس نمره را در كتابچه ثبت تعرفه پيدا نموده نشان كند پس از نشان آن نمره رئيس تعرفه را بصاحبش رد نموده ورقه انتخاب او را بدون نگاه كرد در جعبه انتخاب مياندازد.
28- انتخاب كنندگان پس از دادن ورقه انتخاب و پس گرفتن تعرفه در صورت تنگى جاى و اختلال نظم و ترتيب انتخاب و امر رئيس از مجلس انتخاب خارج خواهند شد.
29- رئيس از حضور عده انتخاب كنندگان در مجلس انتخاب مضايقه نخواهد نمود مگر اينكه موجب تنگى مكان و معطلى و بى نظمى امر انتخاب بشود در اينصورت اطاعت امر رئيس لازم است.
30- دخول در مجلس انتخاب با داشتن حربه ممنوع است.
31- پس از انقضاى وقت مجلس انتخاب با نشان شدن تمام نمره ها در كتابچه ثبت تعرفه رئيس ختم انتخاب را بصورت بلند اعلان مينمايد و پس از آن ديگر از كسى ورقه انتخاب قبول نميشود.
32- پس از اعلان ختم انتخاب رئيس جعبه انتخاب را در حضور اعضاى انجمن نظار و حاضرين از انتخاب كنندگان خالى نموده امر باستخراج اسامى مينمايد.
33- كار اول تعيين عده اوراق انتخاب خواهد بود و نتيجه آن بتوسط منشى انجمن در صورت مجلس روز انتخاب ثبت ميشود.
34- پس از تعيين عده اوراق انتخاب يكى از اعضاء اسامى مرقومه روى اوراق را يك يك بصوت بلند ميخواند و يكنفر ديگر از اعضا ميدهد.
35- منشى مجلس بايد اسامى كه خوانده ميشود در بالاى صفحه كاغذى سياهه نموده هر چند دفته كه يك اسم مكرر ميشود زير آن براى شماره علامتى بگذارد.
36- در صورتى كه روى اوراق انتخاب بيشتر يا كمتر از عده معينه در اعلان اسامى نوشته باشند نقض در امر انتخاب حاصل نخواهد شد در صورت اول آن عده اسمى كه زياد نوشته شده از آخر ورقه خوانده نخواهد شد.
37- از اوراق آنچه سفيد لايقرء باشد يا آنكه صحيحا معرفى انتخاب شده را نكند يا امضاى انتخاب كننده را داشته باشد يا بيش از يك ورق باشد محسوب نخواهد بود ولى عينا صميمه صورت مجلس ميشود.
38- بلافاصله پس از استخراج و شماره آراء رئيس نتيجه را بصوت بلند اعلان مينمايد و اوراق انتخاب را پاره و باطل مينمايد باستثناى آنهايى كه در ماده فوق ذكر شد كه ضميمه صورت مجلس ميشود.
39- انتخاب شدگان اشخاصى خواهند بود كه اكثريت نسبى آراء بطرف ايشان باشد.
40- صورت مجلس انتخاب را منشى در دو نسخه تحرير نموده بامضاى انجمن نظار ميرساند يك نسخه بحاكم يا نايب الحكومه داده خواهد شد و نسخه ديگر با كتابچه ثبت تعرفه و اوراق مذكور در ماده 38 در نزد يكى از اعضاء كه انجمن نظار معين ميكند امانت ميماند كه پس از تشكيل بانجمن ايالتى يا ولايتى تسليم نمايد.
41- در صورت تساوى آراء منتخب بحكم قرعه معين ميشود.
42- در صورتيكه تجديد انتخاب لازم شود جمعه آينده خواهد بود.
43- اگر از انتخاب كنندگان وانتخاب شوندگان كسى در حين انتخاب شكايت يا ايرادى در امر انتخاب داشته باشد مانع از انجام انتخاب نخواهد شد ولى شرح آن شكايت بايد در صورت مجلس درج شود.
44- شكايات و ايرادات راجعه بانتخابات بايد در ظرف يكهفته بعد از ختم انتخابات بانجمن نظار اظهار شود تا انجمن رسيدگى نموده حكم خود را بدهد و نتيجه را ضميمه صورتمجلس انتخاب نمايد.
45- متشكيان از انتخابات اگر از حكم انجمن نظار راضى نباشند ميتوانند پس از افتتاح انجمن ايالتى يا ولايتى شكايات خودشان را در ظرف هفته اول تجديد نمايند و حكم انجمن ايالتى يا ولايتى قطعى خواهد بود.
46- حق اعتراض و ايراد بر انتخابات را اشخاصى دارند كه حق انتخاب كردن و انتخاب شدن را داشته باشند.
47- انجمن نظار يكهفته بعد از انجام انتخابات متفرق خواهد شد.
شرايط انتخاب كنندگان و انتخاب شوندگان بلوك‏
48- انتخاب كنندگان و انتخاب شوندگان بلوك بايد داراى صفات ذيل باشند:
اولا تابعيت ايرانيه ثانيا كمتر بودن سن از بيست و پنج ثالثا داشتن زراعت و دادن ماليات رابعا معروف نبودن بقتل يا سرقت خامسا داخل نبودن در خدمت نظامى.
49- انتخاب شوندگان بايد علاوه بر آنچه در ماده فوق ذكر شد كمتر از سى سال نداشته باشند و در امور محلى صاحب بصيرت و اطلاع باشند و داخل در خدمت دولتى نباشند.
ترتيب انتخاب اعضاء در بلوك‏
50- از هر قريه يكنفر بانتخاب اهل قريه انتخاب ميشود و تمام منتخبين قراء يك بلوك در مركز بلوك جمع شده با يكنفر منتخب آنجا باطلاع نايب الحكومه بلوك يكنفر را باكثريت آراء از ميان خود منتخب نموده باعتبارنامه كه امضاء نايب الحكومه و انتخاب كنندگانرا خواهد داشت بانجمن روانه ميدارند و بمنازل خود مراجعت مينمايند.
51- منتخبين كه از طرف اهالى قراء بمركز بلوك براى انتخاب نماينده فرستاده ميشوند بايد اعتبارنامه بامضاى ريش سفيدان قريه خود داشته باشند.
52- منتخبين قراء مختارند اگر بخواهند براى نمايندگى در انجمن از اهل شهر كسى را انتخاب كنند.
ترتيب انجمن ايالتى.
53- يك هفته بعد ازانجام انتخاب در شهرها انجمن ايالتى منعقد گشته مشغول امور راجعه بخود ميشودرأى انجمن در غيبت مبعوثين توابع منات اعتبار باجراء است.
54- انجمن ايالتى اعتراضات بانتخابات را موافق قوانين مقرره رسيدگى خواهد كرد و بايد در ظرف يكماه پس از رسيدن اعتراضات بانجمن آنها را قطع و فصل كنند چنانچه رجوع اعتراضات بمحاكم عمومى لزوم بايد ابتداى آن يكماه از روزى خواهد بود كه اين ارجاع مقرر ميشود رسيدگى و محاكمه انجمن فقط در ايرادات مرقومه در ورقه اعتراضيه است.
55- اعضاء انجمن ايالتى كه انتخاب آنها مورد ايراد است تا زمانى كه ايردات بثبوت نرسيده ميتواننددر اجلاسات حضور بهمرسانيده رأى دهند.
56- هر يك از اعضاء انجمن ميتوانند از عضويت استعفا نمايند و همچنين انجمن يا شوراى ملى ميتوانند يكى از اعضاء انجمن را بعد از ثبوت تقصير بحكم قانون از عضويت معاف دارند.
57- هر يك از اعضاء كه شرط عضويت از وى سلب بشود بحكومت انجمن از عضويت معاف ميشود.
58- هر يك از اعضاء كه درده اجلاس متوالى بدون عذر موجه در انجمن حاضر نشود بحكم انجمن از عضويت خارج ميشود.
59- هر عضويكه موافق مواد فوق از عضويت معاف شده باشد ميتوانددر اينخصوص بمجلس شوراى ملى شكايت كند تا بشكايت او رسيدگى شود.
60- هر عضوى كه ميخواهد از عضويت استعفاء نمايد بايد استعفاى خود را كتبا و صريحا برئيس انجمن عرضه دارد تا از طرف انجمن بتوسط حكومت اقدامات لازمه در انتخاب عضو ديگرى بجاى او بشود.
61- مدت دوره انتخابيه اعضاى انجمنهاى ايالتى 4 سال خواهد بود و پس از انقضاى دو سال اول نصف از اعضاء بحكم قرعه از عضويت خارج و عوض آنها انتخاب ميشود و از اين ببعد در رأس هر دو سال آن از اعضاء كه دوره 4 سال عضويت آنها بسر آمده بموجب انتخاب جديد تبديل يا تجديد ميشود.
62- در صورتيكه عضوى قبل از انقضاى دوره انتخابيه بسبب استعفاء با معاف شدن از انجمن خارج بشود عوض او بايد در ظرف يكماه از محل خود انتخاب شده در انجمن حاضر بشودو انجمن ايالتى بايد مواظب اجراى اين امر باشد.
63- انجمن ايالتى در تمام سال منعقد خواهد بود ولى در 3 ماه تابستان در هر ماه ثلث اعضاء بحكم قرعه حق تعطيل دارند.
64- در موقع افتتاح انجمن اعضائى كه حاضر هستدن يكنفر رئيس يكنفر نايب رئيس و دو منشى از ميان خود باكثريت آراء براى يكسال انتخاب خواهند نمود و در اين موقع بايد اقلا 3 ربع از اعضاء حضور داشته باشند.
65- انجمنهاى ايالتى موافق نظامنامه داخلى امور داخلى خود را مرتب خواهند كرد.
66- انجمنهاى ايالتى ميتواننند يك يا چند نفر از اعضاى انجمن را براى رسيدگى باموريكه راجع بآنهاست مامور نمايند.
67- رؤساى شعب مختلفه ادارات دولتى در ايالت بايد اطلاعات كتبى و شفاهى كه انجمن بخواهد و راجع بآن ايالت باشد بدهند.
68- انجمن ايالتى ميتواند مستقيما بدون واسطه حاكم مكاتبه با شعبات مختلفه ادارات دولتى در ايالت بنمايد باستثناء اداراتيكه در تحت رياست خود حاكم واقعند كه در اينصورت طرف مكاتبات خود حاكم خواهد بود.
69- حاكم يا معاون او حق حضور و نطق در اجلاسات انجمن ايالتى دارد مگر درموارديكه بمحاسبات حكومتى رسيدگى ميشود.
70- اجلاسات انجمن علنى است ولى بر حسب خواهش 5 نفر از اعضاء يا حاكم يا رئيس با رعايت اكثريت آراء ميتوان مجلس محرمانه بدون حضور تماشاچى تشكيل داد.
71- اشاعه صورت مجلس محرمانه موقوف براى كسيست كه انجمن محرمانه را خواسته است.
72- نظم داخلى انجمن بعهده رئيس است هر يك از اعضاء كه برخلاف نظم انجمن رفتار نمايد بحكومت خود انجمن موافق نظامنامه داخلى مجازاتش مقرر ميشود و اگر از غير اعضاء حركتى مخالف انتظامات مجلس ظهور كند رئيس ميتواند بتوسط مامورين نظميه كه در تحت اطاعت او هستند مقصر را اخراج يا توقيف كند و عده مامورين نظميه براى انجمن ايالتى از 6 الى 12 نفر و براى انجمن ولايتى از 2 الى 6 نفر مقرر است.
73- در صورتيكه در انجمن جنحه جنايتى واقع شود صورت واقعه را رئيس امضاء ميكند و بمحكمه كه بايد در آن باب حكم كند ميرساند.
74- در صورتيكه براى حفظ نظم داخلى انجمن حضور دسته از مامورين نظامى يا نظميه لازم باشد رئيس ميتواند بقدر كفايت آنها را از حاكم بخواهد.
75- در صورتيكه بيش از نصف اعضاء حاضر باشند شروع بمذاكرات ميشود.
76- براى تحصيل راى اقلا حضور دو ثلث اعضاء لازم است.
77- در صورتيكه عده اعضاء در اجلاسى از عده مقرره كمتر باشد مذاكرات و كسب راى موكول بمجلس آينده ميشود ودر اجلاس ثانى بدون مراعات عدد مذاكرات ميشود و اكثريت آراء حاضرين منات اعتبار خواهد بود و در صورت مجلس انجمن اسامى غائبين بايد نوشته شود.
78- در صورتيكه ربع اعضاء حاضر خواهش كنند كسب رأى مخفى ميشود.
79- در صورت تساوى آراء راى رئيس بمنزله دو رأى محسوب است در انتخاب اشخاص حتما رأى مخفى گرفته ميشود ونتيجه رأى و عده رأى دهندگان بايد در صورت مجلس ثبت گردد.
80- همه روزه صورت مجلس رسمى بطور خلاصه بايد مرتب و محرز شود و در ظرف چهل وهشت ساعت بعداز اختتام هر اجلاسى آنصورت بروزنامه نويسان در صورت مطالعه داده شود.
81- روزنامه هاى محلى هر گاه عقايد خود را در خصوص مذاكرات انجمن خواسته باشند طبع نمايند بايد قسمتى از صورت مجلس انجمن را كه مربوط بآن است نيز درج نمايند والا مورد مؤاخذه و موافق قانون انطباعات مجازات ميشوند.
82- صورت مجلس بايد بتوسط يكى از منشيان نوشته شده در ابتداى اجلاس آينده بامضاى رئيس ومنشى برسد و اينصورت بايد محتوى باشد برمذاكرات و اسامى اعضائيكه داخل در مباحثه شده اند و خلاصه اظهارات آنها.
83- كليه اشخاصيكه حق انتخاب دارند يا در ولايات ماليات بده باشند حق دارند صورت مجلس علنى را بخواهند و از روى آنها صورت بردارند و بتوسط روزنامجات منتشر سازند.
84- كليه مذاكرات ومباحثاتيكه خارج ازوظيفه انجمن است از درجه اعتبار ساقط است و بموقع اجرا گذارده نميشود هر كس حق دارد باين قبيل اقدامات كه خارج از وظيفه انجمن است ايراد و اعتراض كند.
85- اعليحضرت همايونى بتصويب وزير داخله نظر بدلايل موجه ميتوانند انجمن را بموجب فرمان مرخص ودر همان فرمان امر بتجديد انتخاب فرمايند كه در ظرف يكماه امر انتخابات جديده انجام يابد و بايد انجمن بعد از تكميل امر انتخابات بفاصله يكهفته تشكيل يابد و منعقد شود.
86- مردم مختارند كه هر كدام از اعضاى سابق را كه بخواهند و از آنها رضايت داشته باشند دوباره انتخاب نمايند.
فصل دوم در وظايف انجمنهاى ايالتى.
87- وظايف انجمنهاى ايالتى منحصر است بنظارت در اجراى قوانين مقرره ور سيدگى و قرارداد در امور خاصه ايالت موافق شرح ذيل يا اخطار و صلاح انديشى در صرفه و اهميت و آبادى ايالت.
88- ايجاد قانون از وظيفه انجمنهاى ايالتى خارج است.
89- انجمنهاى ايالتى ميتوانند در كليه شكاياتيكه از حكام ايالات و ولايات ميرسد رسيدگى كرده هر گاه رفتار حاكم برخلاف قانون باشد نفس قوانين را بايد اخطار نمايند و در صورت عدم ظهور نتيجه مراتب را بادارات مركزى دولت اظهار داشته احقاق حق متظلمين را بخواهند.
90- ماداميكه ادارات عدليه تشكيل نشده در صورتيكه كسى از حكميكه در باره او از يكى از محكمه هاى عرفيه صادر شده باشد بانجمن شكايت و تظلم كند انجمن ميتواند در همان محكمه امر باستيناف و تجديد رسيدگى كندواگر اين استيناف رفع شكايت محكوم عليه را نكند انجمن حق دارد رسيدگى در آن امر را بادارات مركزيه ارجاع كند.
91- انجمن ايالتى حق نظر در وصول وابطال ماليات بهر عنوانيكه موافق قانون مقرر شده باشد دارد تصفيه شكايات راجعه بمالايت و همچنين تحقيق در باب استدعاى تخفيفات و تشخيص امرآفات بر عهده انجمنهااست و نتيجه تخفيفات بتوسط حاكم ايالت بايد به وزارت ماليه ابلاغ شود كه با تصويب وزارت ماليه بموقع اجرا گذارده شود.
92- انجمن ايالتى ميتواند در موارديكه براى مصارف محلى از قبيل راه سازى و تأسيس مدارس و پل سازى و غيره وجهى لازم شود آن وجه را به نسبت تقسيم ماليات همان محل سرشكن اهالى نمايد موافق حديكه در قانون ماليه مقرر است.
93- انجمن ايالتى ميتواند در موقع احتياج براى احداث پاره تأسيسات عام المنفعه از قبيل راه وپل ومدرسه وغيره مبلغى استقراض كند مشروط بر اينكه محل اداء آن استقراض از عايدات معمولى يا فوق العاده همان ايالت باشد واين استقراض بدون تصويب مجلس شوراى ملى و امضاء ملوكانه صورت پذير نخواهد شد.
94- در صورتيكه انجمن اخذ مالياتى فوق العاده علاوه بر حدود مقرره لازم داند بايد موافق قانون اساسى بتصويب مجلس شوراى ملى برسد.
95- ماليات فوق العاده فقط بمحلى تعلق ميگيرد كه فائده تأسيسات مذكوره در مواد فوق راجع بآن است و چنانچه فايده تأسيسات راجع بتمام ايالت باشد ماليات هم سرشكن تمام ايالت ميشود و اگر فايده آن به بلد يا بلوكى خاصه تعلق گيرد ماليات مزبور هم فقط از همان بلد يا بلوك گرفته خواهد شد. تنبيه- وجوهيكه بموجب مواد فوق بر سبيل فوق العاده سرشكن اهالى ميشود بايد به نسبت مالياتى باشد كه پس از مميزى جديد مقرر خواهد شد.
96- قراردادهاى انجنم در امور ذيل باكثريت آراء واجب الاجراء است مگر آنكه حاكم در مدت 20 روز پس از صدور حكم اخطار كند كه قرارداد انجمن مخالف قانون يا خارج از وظيفه انجمن است و نسخ آنرا بخواهد اگر انجمن متقاعد نشده حاكم بايد ناسخ آن قرارداد را در ظرف دو ماه بتصويب مجلسين و صحه همايونى صادر نمايد والا قرارداد انجمن بايد بموقع اجرا گذارده ميشود.
97- قراردادهاى مذكور در ماده فوق از قرار ذيل است:
اول: در خصوص خريد و فروش و معاوضه اموال منقوله و غير منقوله ايالتى باستثناى ابنيه حكومتى و محكمه ها و مدارس و محبسها و عمارات نظميه و اشياء منقوله متعلق بآنها.
دوم: در ترتيب اداره و نگاهدارى اموال منقوله وغير منقوله.
سوم: در اجاره واستجاره مستغلات و املاك براى صرفه يا رفع حاجت ايالت.
چهارم: در خارج كردن عمارات يا ملكى از تصرف اداره و به تصرف اداره ديگر دادن باستثناى ابنيه حكومتى و محكمه ها و مدارس و محبسها و عمارات نظميه كه بايد با تصويب ادارات مركزى باشد.
پنجم: در رد و قبول عطايا نسبت به ايالت مشروط بر آنكه اعتراض بر آنها نشده باشد.
ششم: در بيمه كردن امارات و ابنيه ايالتى.
هفتم: در اداره شوارع ايالتى و رسديگى به نقشها وبازديد كارهاييكه براى ساختن و تعمير راه هاى ايالتى لازم است و در تعيين اداراتى كه ساختن و مرمت اين راهها بآنها بايد واگذار شود و در باب طرق شوسه و غيره كه در تحت امتياز خارجه يا داخله است وظيفه انجمن فقط نظارت است بر اينكه بشروط مقرره امتيازنامه عمل شده باشد و در صورتيكه انجمن تخلفى از مواد امتيازنامه معلوم دارد بايد ملاحظات خود را بدون مداخله بوزارت فوائد عامه اطلاع دهد.
هشتم: در اداره شوارع عمومى كه منافع آنها به چندين ولايت ميرسد به تعيين بلوكات كه بايد شركت در ايجاد و نگاهدارى آن راهها بنمايند و تعيين وجه ساليانه پس از تحصيل آراء انجمنهاييكه در اين امر شركت دارند و تقسيم وجوهى كه دولت يا ايالت از براى كليه اين قبيل راهها ميدهد وتعيين اداراتيكه ساختن اين شوارع بآنها واگذار ميشود و تبديل بيكاريها بوجوه نقديه.
نهم: در ايجاد وسايل عبور و حمل ونقل از قبيل كشتيهاى كوچك و كرجى جهت عبور از رودخانه ها و غيره ها وتعيين حق العبور.
دهم: در رسيدگى بنقشه و بازديد كليه كار هاييكه مخارج آنها از وجوه ايالت داده ميشودوتعيين اداره كه اجراى اين كارها بعهده آن معمول خواهد شد.
يازدهم: در رسيدگى باظهارات اهالى بلوكات و قراء و قصبات وشركتها و اشخاص مختلفه براى كمك نقدى در انجام كارهايى كه منافع ايالتى دارد.
دوازدهم: در تعيين سهم نقدى ايالت در مخارجى كه منافع آنها هم به ايالت هم ببلوكات ميرسد.
سيزدهم: در حفظ حقوق علايق واملاك ايالتى در محكمه ها.
چهاردهم: در رسيدگى بمحاسبات مريضخانه هاى ايالتى و همچنين قرارداد با مريضخانه هاى متفرقه در خصوص پذيرفتن مرضاى فقرا.
پانزدهم: در باداره دارالايتام.
شانزدهم: در تعيين سهم بولكات جهت مخارج مريضخانه ها و دارالايتام و تشخيص مأخذ اين تقسيم.
هفدهم- در تاسيس و اداره كردن دارالمعجزه ايالتى.
هيجدهم: در تأسيس و اداره صندوق وظيفه براى مأمورينى كه حقوق آنها از وجوه ايالتى پرداخته ميشده و بواسطه پيرى و ناتوانى و قدمت خدمت معاف از خدمت شده اند و همچنين براى ورثه اشخاصى كه در سر خدمت وفات كرده اند.
نوزدهم: در معاونت نقدى براى تكميل تحصيل شاگردان قابل بى بضاعت بموجب راپورت مفتشين انجمنهاى علمى وادارات مدارس و سلب اين امتياز در صورت عدم استحقاق يا ظهور تقصير.
بيستم: در تأسيس مجلس امتحان براى انتخاب شاگردانى كه بآنها جهت تكميل تحصيل معاونت ميشود.
بيست ويكم: در رسيدگى باختلافاتى كه مابين دو يا چند بلوك در خصوص تقسيم مخارج مشتركه حاصل شود.
بيست و دوم: در رسيدگى بقراردادهاى انجمنهاى بلدى در خصوص برقرار نمودن يا توقيف يا تغيير دادن مكانها و ميدانهايى كه جهت بارانداز و فروش امتعه دائما يا موقتا برقرار ميشود.
بيست وسوم: در قريه را از بلوكى خارج كردن و جزء بلوك ديگر محسوب داشتن با موافقت انجمنهاى ولايتى.
بيست و چهارم: در رسيدگى بصورت اسامى اشخاصى كه در بلوك حق انتخاب كردن دارند.
98- چون انجمنهاى ايالتى بصيرت در امور و حوائج ايالات دارند لازم است اولياى دولت قبل از اقدام بتغييرات در ايالات رأى انجمنهاى مزبوره را بخواهند ولى مجبور به پيروى رأى آنها نيستند.
99- اولياى دولت بايد در مسائل ذيل رأى انجمن را بخواهند.
اول: در صورتيكه بخواهند حضور ايالت يا بلوكات و يا مقر حكومت را تغيير بدهند. دوم: در صورتيكه بخواهند بعضى از مراتع را تبديل بجنگل نمايند.
100- صلاح انديشى در وجوهى كه از خزانه دولتى براى مخارج عمومى ايالت بعنوان كمك دائم ميشود بعهده انجمن ايالتى است و بايد از قرارداد انجمن بى اندازه تجاوز نشود.
101- در خصوص اعانه هائيكه از ادارات دولتى براى مخارج مساجد و تأسيسات خيريه يا معاونت در ايجاد يا مرمت مدارس و دارالمجزه و همچنين كمك بانجمنهاى زراعتى و فلاحتى ميشود انجمن ميتواند صاح انديشى خود را با رعايت ترتيب اهميت بادارات دولتى اظهار نمايد.
102- انجمن ايالتى ميتواند بتوسط رئيس انجمن ايرادات خود را در اموريكه راجع بمنافع ايالت است و همچنين اعتراضاتيكه در خصوص ترتيب و حوائج ادارات متعله بايالت دارد بوزارتخانها اظهار كند.
103- در كليه امور معاشى و اداره انجمن ايالتى ميتواند رأى خود را اظهار كند. ليكن در امور سياسى حق مذاكره ندارد- تنبيه- امور سياسى عبارت از مسائلى است كه راجع باصول اداره و قوانين اساسى مملكت و پلتيك دولت باشد.
104- ايرادات انجمن در خصوص منافع ايالتى يكى از ملاحظات سه گانه ذيل راجع تواند شد اول آنكه در اجراى امور منافع مخصوصه آن ايالت منظور نشده باشد دوم آنكه از منافع مخصوصه آن ايالت صرفنظر كرده باشد سوم آنكه بملاحظه منافع ديگر چشم از منافع آن ايالت پوشيده باشد.
فصل سوم بودجه و محاسبات ايالت وولايت‏
105- هر ايالت يا ولايت صاحب بودجه خواهد بود كه جمع وخرج معمولى و فوق العاده آن از قرار تفصيل ذيل است.
106- جمعهاى معمولى بودجه ايالت يا ولايت از اين قرار است:
اول وجهى كه بعد از مميزى وتعديل ماليات بر طبق قانون ماليه بر حسب حكم دولت و تصويب مجلس شوارى ملى از ماليات هر ايالت براى مخارج محلى آنجا واگذار ميشود دوم منافع اموال ايالتى و يا ولايتى سوم منافع حاصله از حق العبور طرق ومعابريكه بتوسط ايالت و ولايت ساخته شده وحق اخذ آنرا دارند چهارم سهمى كه بلوكات از بابت نگاهدارى طرق و شوارع بايالت يا ولايت ميدهند جمعهاى فوق العاده ايالات وولايات از قرار ذيل است اول ماليات فوق العاده كه بر حسب اقتضاى ضرورت و تحكم قانون موقتا علاوه بر معمول دريافت ميشود دوم وجه استقراض كه در موقع لزوم بر حسب قانون استقراض آن تصويب ميشود سوم عطيات و بخششهاييكه بايالات و ولايات ميشود چهارم قيمت اموال ايالتى كه بفروش رسيده باشد پنجم ساير فوائد متفرقه كه بر حسب اتفلاق ممكن است پيدا شود.
107- مخارج معمولى بودجه ايالت يا ولايات از قرار ذيل است.
اول اجاره يا مرمت دارالحكومه و همچنين اثاثيه ومرمت آن دوم اجاره يامرمت محل و اثاثيه كه براى انجمن معارف لازم است سوم اجاره يا مرمت قراولخانه ها و محل قراسورانها چهارم اجاره يا مرمت محاكم عدليه و اثاثيه آنها پنجم مخارج طبع وانتشار اعلانات و صورتهاى لازمه از اسامى اشخاصيكه حق انتخاب در ايالت و ولايت دارند ششم كليه مخارجى كه از طرف دولت بعهده ايالت يا ولايت محول است هفتم اداى اقساط فروش ايالتى.
108- مخارج فوق العاده بودجه ايالت يا ولايت مخارجى است كه بطور موقتى و اتفاق ضرورت پيداميكند.
109- وجوهيكه در يك دورهم معامله مالياتى كه عبارت از يكسال شمسى است بمصرف مقرره در بودجه نرسيده باشد در بودجه سال بعد بعنوان همان مصرف بخرج منظور ميشود و هر گاه در يك دوره دخل بودجه از مخارج مقرره بيشتر باشد باقى بودجه آن سال در بودجه سال بعد ابوالجمعى ميشود انجمن مصارف آنرا معين مينمايد.
110- مامور ماليه هر يك از ايالات يا ولايات بايد مواظبت نمايد كه وجوه عايدى ايالت وصول شود و مسئوليت اين امر بعهده او محول است حكم ايصال اين وجوه بايد از طرف حاكم بمامور ماليه ابلاغ شود.
111- مامور ماليه بايد موافق ميزان بودجه ساليانه و بر طبق حواله حاكم وجوه مخارج را بپردازد.
112- انجمن ايالتى يا ولايتى بودجه ساليانه را كه حاكم ترتيب داده است رسيدگى نموده به اكثريت آراء اصلاح مينمايد واين بودجه پس از آنكه در انجمن تصويب شد بايد به تصويب وزارت ماليه برسد.
113- حاكم بايد در ماه اول هر سال جزء كليه مخارج سال گذشته را بانجمن ارائه دهد.
114- بودجه ايالت بايد طبع ومجانا منتشر شود.
فصل چهارم در تشكيل انجمنهاى ولايتى‏
115- ولايت قسمتى از مملكت استكه داراى يك شهر حاكم نشين و توابع باشد اعم از اينكه حكومت تابع پايتخت يا تابع مركز ايالتى باشد.
116- در شهر حاكم نشين هر ولايتى انجمن موسوم بانجمن ولايتى منعقد ميشود.
117- اعضاء انجمنهاى ولايتى مركب خواهند بود از منتخبين شهر حاكم نشين و مبعوثينى كه از بلوكات و توابع آن ولايت بانتخاب اهالى آنها فرستاده ميشوند.
118- عده منتخبين شهر حاكم نشين كه محل انعقاد انجمن ولايتى است 6 نفر خواهد بود.
119- عده مبعوثينى كه از بلوكات و توابع آن ولايت بانجمن ولايتى فرستاده ميشوند مطابق عده بلوكات و توابع آن ولايت خواهد بود.
120- هر يك از بلوكات وتوابع ولايتى فقط يكنفر منتخب بانجمن ولايتى خواهد فرستاد كه در بلاد موافق ترتيب انتخاب بلوك معين ميشود.
121- هر يك از ايلات عمده كه در قلمرو ولايتى هستند ميتوانند يكنفر منتخب بانجمن ولايتى بفرستند.
122- وظايف و ترتيبات انجمنهاى ولايتى در قلمرو هر ولايت كه عبارت از شهر و توباع آن بلوكات است مطابق خواهد بود وظايف و حقوقى كه براى انجمنهاى ايالتى مقرر شده ولى انجمنهاى ولاياتيكه جزء ايالتى هستند در مطالب لازمه بانجمن ايالتيكه در كرسى آن ايالت تشكيل ميشود رجوع خواهند نمود و ولاياتيكه مستقل هستند و در تحت ايالت ديگر نيستند مستقيما بادارات مركزى دولت كه در دارالخلافه است طرف ميشوند.
تبصره- انجمن ايالتى در مركز ايالت و انجمن ولايتى در شهر حاكم نشين ولايت برقرار خواهد بود لاغير.
محل مهر مبارك‏
جناب اشرف اتابك اعظم اين نظامنامه انجمن ولايتى ملاحظه شد صحيح است معمول ومجرى داريد.
شهر ربيع الثانى 1325
</section>
<section type="session" number="69">
جلسه: 69
خلاصه مذاكرات روز سه شنبه دوم ربيع الاولى 1325 دارالشوراى ملى‏
خلاصه مذاكرات روز يكشنبه سلخ صفر را آقا سيد محمد تقى قرائت نمودند قرار شد نظامنامه بلديه قرائت و مطرح شود.
چون آقا ميرزا نظام الدين و آقا ميرزا سيد حسن وكلاى كاشان امروز ورود بمجلس نموده بودند لذا آقا سيد محمد تقى ايشان را معرفى نموده وتمام وكلاء تبريك گفته بعضويت مجلس پذيرفته شدند. قبل از شروع بخواندن نظامنامه بلديه رقعه كه از طرف وزارت داخله در جواب رقيمه مجلس مقدس از بابت گندمى كه بايد دولت بكمپانى بدهد نوشته شده بود قرائت شد كه خلاصه آن قريب باين مضمون بود.
در باب عمل گندم كه اهميت آن معلوم است از طرف وزارت داخله اهمال نشده و اين مسئله گندم دو رشته است يكى متعلق بولايات است و آنرا بياد خود مجلس محترم مستقيما از وزرات ماليه بخواهد ولابد وزارت ماليه هم پول خواهد خواست و يكى هم متعلق بملاكين شهر است بندگان اعليحضرت ماموريت وصول آنرا بعهده جناب حاجب الدوله مقرر فرموده اند و همين حالا رقعه در اين باب بمعزى اليه نوشته جواب خواستم هر جوابى كه آمد اطلاع خواهد داد و نيز متمنى است كمپانى صورتى از گندمى كه بماموريت معزى اليه وصول شده بفرستد كه معلوم شود چه قدر وصول شده و چقدر باقى است يكى از رؤساى كمپانى اظهارداشت كه صورت اين گندم نزد خود جناب حاجب الدوله هست و از آن روز كه مجلس شد بهمه جهت دويست خروار داده اند رئيس چنين اظهار داشتند كه در اين رقعه وزارت داخله يك نكته هست و آن اين است كه نوشته اند در باب گندم ولايات كه بايد دولت بدهد خود مجلس مستقيما بوزارت ماليه اخطار نمايد و حال آنكه تمام امورات شهرى متعلق بوزارت داخله است واگر امرى در اين بابها راجع بوزارتخانه هاى ديگر باشد بايد خودوزرات داخله سئوال و جواب نمايد ربط بمجلس ندارد عموم اظهار كردند همين طور است و مذاكرات زياد بميان آمد بعضى اظهار كردند كه وزرا پول را دست آويز كرده اند بهر كارى دست ميزنى ميگويند پول نرسيده و حال آنكه بانك حاضر است پول بدهد و يكى از روساى كمپانى چنين تقرير نمود چند روز قبل قرار شد اقبال الدوله هزار و هفتصد خروار گندم از بابت خالصجات بدهد واظهار داشت از بابت فاضل سنه ماضيه كه دارم هشت هزرا تومان بدهيد تااين گندم را حمل نمايم بانك قبول كرد كه بدهد و حواله دولت را بخواهد و هنوز داده نشده.
چون تمام روساى كمپانى در اول گفتگو حاضر نبودندودر اين موقع همگى حاضر شدندرقعه وزارت داخله مجدداً قرائت شده وايشان نيز همين جواب را دادند بالاخره پس از مذاكره زياد قرار شد فردا كه وزرا مسئول مجلس خواهند آمد در اينخصوص حضوراً سئوال و جواب بشود.
سپس رقعه ديگر كه از طرف وزارت داخله در جواب رقيمه مجلس از بابت نظم شهر نوشته شده بود. قرائت گرديد خلاصه آن قريب باين مضمون بود. از بابت نظم شهر و جلوگيرى از انجمن همت آباد نوشته بوديد. همين قدر زحمت ميدهم وزارت داخله تا حال در اقدامات مقدوره كوتاهى نكرده اگر راپورت چيها راپورت صحيح بدهند معلوم خواهد شد كه خيلى كه خيلى بانسبه بسابق تفاوت كرده و حالا هم رئيس نظميه را خواسته در برچيدن انجمنها دستوالعمل لازمه دادم و چون سربازهاى قرارخانها بواسطه طول كشيدن مدت ساخلوى آنها درست مراقبت در حفظ و حراست نداشتند قرار گذاشتم عوض نمايند.
در اين باب مذاكره زياد شد. بعضى اظهار كردند رقعه كه از طرف مجلس بوزارت داخله نوشته شده فقط در باب جلوگيرى از اقدامات انجمن همت آباد بوده كه آن روز رئيس نظميه راپورت داده بود انمن مزبور بعضى اقدامات مينمايد كه موجب هرج و مرج شهر شده حال باين دست آويز كليه انجمنها را تعطيل نمودن صحيح نيست و يكى از وكلا چنين اظهار كرد انجمنها كليه بموجب قانون اساسى آزاد است ماداميكه مخل مصلحت ملكى نيست و البته انجمنى كه مخل باشد مجلس او را تصويب نميكند اهالى شيراز مقيم طهران انجمنى تشكيل داده اند كه فقط در فوائد عامه و ترقى مملكت گفتگو مينمايند ديروز رئيس نظميه رفته بودند آنجا رقعه يا حكمى ارائه داشته بودند كه بايد بر حسب امر اعليحضرت و تصويب مجلس محترم اين انجمن برچيده شود اگر تعطيل ننماييد لابد بقوه جبريه برچيده خواهد شد جمعى گفتند مجلس كى چنين چيزى نوشته است كه تمام انجمنها برچيده شود مذاكرات زياد بميان آمد گفتند سواد رقعه كه از طرف مجلس محترم بوزارت داخله در اين باب نوشته شده بياورند در مجلس قرائت شود و معلوم گردد كه از طرف مجلس چنين چيزى نوشته نشده سواد آن رقعه را آورده قرائت شد قريب باين مضمون بود. (بر طبق مذاكرات حضورى روز 18 صفر درخصوص بى نظمى شهر و انجمن همت آباد و بعضى اقدامات آن انجمن مجلس محترم نظم شهر و منع انجمن مزبور را از جناب عالى تمنا نمود و در ضمن هم شرحى بوزارت داخله نوشته شد و تا حال از طرف وزارت داخله در اين باب اقدامى نشده و انجمن مزبور در كارهاى خود جرى تر شده اين مسئله موجب حيرت گرديده كه با وجود آن اظهارات چگونه اقدامات بعمل نيامده اين است مجدداً زحمت ميدهد كه نوعى اقدام فرماييد اسباب رفاه عموم فراهم آيد). همه گفتند اين رقعه مجلس فقط صريح در نظم شهر وضع از اقدامات انجمن همت آباد است و در برهمزدن ساير انجمنها هيچ دلالت ندارد.
يكى ازوكلا اظهار داشت خوب است بوزارت داخله شرحى نوشته شود ماموريكه معين شده اند براى برچيدن انجمنها دست نگاهدارنده و يكى ديگر از وكلا چنين اظهار كرد بايد نوشته شود از طرف مجلس محترم چنين چيزى نوشته نشده و مجلس هم هيچوقت برخلاف قانون اساسى حكم نميكند مگر اقدامى مخل از نظام انجمنها صادر شود و رئيس چنين تقرير كردند اين اجتماع چيزى است كه تمام ملل روى زمين دارند همين مجالس تعزيه دارى و غيره كه در اينجا معمول است همان اجتماعى است كه بجهت ماليه است بلى اگر فسادى از اجتماع انجمنى حاصل شود يا اسلحه داشته باشد آنوقت بايد جلوگيرى شود بالاخره بعد از مذاكرات و تصويب مجلس قرار شد شرحى دراين باب بوزارت داخله نوشته شود در اينموقع شروع بقرائت نظامنامه بلديه شد پس از خوانده شدن تاماده وظايف انجمنهاى بلدى عمولم وكلا بجهت رفع كسالت باطاق ديگر رفتند و فى الجمله استراحت نموده باطاق رسمى مراجعت وشروع بمذاكره شد بدواً لائحه كه از طرف اهالى شيراز مقيم طهران بمجلس نوشته شده بود قرائت شد قريب باين مضمون- عرضه داشت اهالى فارس بمحضر مقدس مجلس محترم شوراى ملى. اشتغال كلى وكلا محترم مجلس بجلايل امور قدرى موجب انصراف حاظر وكلا معظم از خواستن وكلا و از همه بدتر اخبار موحشه از شيراز رسيده اسباب وحشت ما ميشود لهذا براى تذكار لازم شمرديم اين مختصر را بطور يادآورى عرض نماييم جناب ميرزا ابوالحسن خان كه يكى از وكلاء شيراز هستند از قرار معلوم بواسطه سوء مزاج و براى مداوا قصد فرنگستان را دارد و معلوم نيست استبداد در شيراز تغيير كرده باشد و ما هم نميتوانيم بر خود هموار نماييم كه هنوز كسى از وكلا فارس بمركز نيامده باشد در اينصورت استدعا ميكنيم تلگرافى از وزارت داخله بحكومت فارس صادر شود كه وكلا را زود حركت بدهد و بموجب تلگراف قوام الملك كه چندى قبل نموده بودند وكلا تا 22 صفر حركت خواهند كرد ايشان را تا آنوقت مسئول بدانند واز طرف مجلس محترم هم تلگرافى بجناب حجت الاسلام آقاى ميرزا دامت بركاته بشود كه نظارت در حركت و روانه نمودن وكلا داشته باشند و براى اطمينان اين هر دو تلگراف بما مرحمت شود كه خودمان مخابره نماييم بعد از وصول جواب تقديم مجلس محترم خواهيم داشت سپس تلگرافى كه در اين باب بعنوان جناب حجت الاسلام آقاى آقا ميرزا محمد ابراهيم از طرف مجلس نوشته شده بود كه مخابره شود قرائت گرديد قريب باين مضمون از قرار مذكور وكلاء شيراز تا حال حركت نكرده اند و اين مسئله موجب حيرت شده مخصوصا متمنى است اقدامات لازمه فرماييد كه وكلا زودتنر حركت داده شوند. و همچنين رقعه كه در اينخصوص بوزارت داخله از طرف مجلس نوشته شده بود خواندند قريب باين مضمون.
اهالى فارس ساكنين دارالخلافه لايحه بمجلس محترم نوشته واظهارداشتند تاكنون وكلاى شيراز حركت نكرده اند ما نميتوانيم اين مسئله را پس خود هموار نماييم و بموجب تلگراف جناب قوام الملك كه چندى قبل مخابره نموده بودند تا 22 صفر وكلا حركت خواهند كرد اثرى ظاهر نشده لهذا زحمت ميدهد تلگرافى نوشته شود بحكومت فارس كه زودتر وكلا راحركت داده بيايند طهران‏
حاج محمد اسمعيل آقا- تلگرافى است اذن ميدهيد بخوانند و مقدمه دارد كه بنده عرض ميكنم و آن اين است اهم مطالب امروزه تشكيل بانك ملى است وواقعا حيات مملكت بسته باين اساس مقدس است و همه كس در اينخصوص همراهى نموده خصوصا وكلاى آذربايجان كه در اين خصوص فوق العاده داد مردى دادند و امروز بتلگرافخانه رفته حضوراً با انجمن تبريز و اروسى گفتگو كرده بالاخره قول صريح گرفته اند كه دو كرور تومان براى بانك ملى بزودى حاضر نمايند خوبست ساير وكلاء محترم هم اقتفا بوكلاى محترم آذربايجان نموده بهمانطور اقدامات لازمه نمايند كه انشاء الله استحكام و تشكيل اين اساس موجب سرافرازى ما ملت شود.
رئيس- در اين باب مكرر سئوال و جواب شده و همه وقت لزوم اين مطلب را تصريح كرده كه تمام اين اقدامات ما بى نتيجه خواهد ماند و معلوم است اين سرمايه را هم از يكجا نميتوان خواست بايد بتمام ايلات و ولايات تأكيد و ترغيب نمود كه عموم اهالى ولايات در تشكيل واستحكام اين اساس جداً همراهى نمايند.
آقا ميرزا ابوالحسن خان- كليه دائر كردن بانك ملى وظيفه لازمه ما است يعنى اگر عقيده كسى غير از اين باشد خلاف بوطن كرده ناموس ايرانى باقى نميماند مگر اينكه يك همچون اداره باشد. (د راينموقع خلاصه تلگراف حضورى انجمن تبريز قرائت شد باين مضمون).
باين ترتيب كه فرموده ايد صريحاً قول دو كرور را ميدهيم (انجمن تبريز).
حاجى محمد اسمعيل آقا- واقعاً وكلاى محترم آذربايجان و اهالى آنجا خيلى همت كرده اند و در همه جا كارهاى آنها بياد سرمشق ما باشد و بايد خيلى متشكر باشيم.
آقا سيد محمد تقى- اگر اينملت ميخواهد خود را از قيد اسارت خارج نمايد بايد افراد ملت همديگر را تشويق نموده اين اساس را بر پا نمايند.
حاج محمد اسمعيل آقا- البته اهالى تهران هم مساعى جميله نموده اند و خواهند نمود كه انشاء الله اين كار مهم كه بعهده گرفته ايم بخوبى از عهده آن برآئيم.
اديب التجار- انجمنى در اصفهان باسم انجمن ترقى تشكيل شده و جناب آقاى ثقه الاسلام دو سه مجلس حاضر گشته مردم را تشويق و ترغيب فرموده قرار شركت بانك را داده اند و يك شعبه از بانك ملى در كاروانسراى گلشن برياست حاج محمد حسين كازرونى دائر شده مشغول فروش بليط هستند انشاء الله اهالى اصفهان هم اقتفا باهل آذربايجان نموده واز سايرين عقب نخواهند ماند مخصوصا جناب آقاى ثقه الاسلام بحقير نوشته بودند كه برؤساى بانك بگويم علاوه از مؤسسين حاضرم تمام املاك خود را فروخته بگذارم در بانك ملى و همچنين حاج محمد حسين كازرونى نوشته اند كه حاضرم تا دويست هزار تومان در بانك بگذارم (در اين مورد يكى از وكلاء خراسان عنوان نمود كه اهالى خراسان هم كمال سعى و كوشش را در اين خصوص دارند ولى 00 فوراً رئيس چنين جواب دادند.
خواهش دارم كليه كلمه ولى را برداريد در ا ين موقع اگر ملت مجاناً ده كرور بيست كرور لازم باشد بايد بدهد حال چه برسد باينكه بانك تأسيس شده در بانك گذارده تجارت نمايد.
آقا سيد محمد تقى- تمام ولايات حاضرند از براى مساعدت با بانك ملى منجمله (تون) جناب شريعتمدار آقاى آقا ميرزا عبدالحسين كه از اجله علماء و پسر جناب حجت الاسلام آقاى حاجى ميرزا محمود تونى است در يك ماه قبل شرحى بمن مرقوم فرموده اند كه بعد از اقدامات مردانه و اهتمامات مجدانه وجه معتنابهى از اهالى آنجا براى بانك ملى تهيه كرده ومشغول ترغيب مردم هستند والحق مساعى جميله واقدامات وافيه جناب معزل اليه در همراهى با مجلس شوراى ملى موجب تشكر اعضاى محترم مجلس مقدس است ونيز بتوسط من شرحى كتبا حضور مبارك حضرت حجت الاسلام آقاى آقا سيد عبدالله مدظله در اين خصوص و مساعدت با مجلس محترم نوشته اند و منتظر داير شدن بانك هستند بمجردداير شدن البته خواهند فرستاد.
حاج محمد اسمعيل آقا- بافضل الله اساس بانك حاضر است و فراهم ميآيد.
رئيس- بايد سعى كرد سرمايه زياد شود هر چه زيادتر جمع شود اسباب استحكام كار است.
حاج محمد اسمعيل آقا- بموجب نظامنامه سرمايه بانك سى كرور است ولى اميدواريم از همت وهمراهى عموم ملت بصد كرور برسد.
حاج خياط باشى- وكلائيكه از ولايات خواسته ايد بايد از ايلات هم وكلا بخواهيد چون همت ايلات در اينموقع همت بزرگى است (اكثر از وكلا تخمين و تصديق نمودند) پس از اين يكى ازوكلا اظهار داشته بود تلگراف حاج بحرالعلوم كه برشت مخابره كرده اند صحيح است يا نه اگر صحيح است پس چرا عذرش را نميخواهيد يكى از وكلا جنين اظهار داشت كه مكرر گفته ايم عقاد مختلف است شايد بنظر آن اينطور رسيده علاوه بايد اصلاح نمايند جواب داده شد حالا كه در مجلس مطرح شد بايد رسيدگى شود و يكى ديگر از وكلا چنين تقرير كرد كه علاوه از اين تلگراف كاغذى از رشت آمده كه قريب دويست مهر دارد نوشته بودند تمام اسباب حركت جناب حاج خمامى و جمع شدن مردم در صحراى ناصريه واسباب اغتشاش رشت ايشان شده اند باز همان وكيل اظهار كرد من صلاح بينى ميكنم شايد عقيده او اين است و جمعى محترمين آمده اند بايد اصلاح كرد باز جواب داده شد كه دو نوع تلگراف است يكى از روى نفهميدگى است و يكى از روى غرض بايد ديد اين تلگراف كدام يك از آن دو قسم است بالاخره گفتند سواد تلگراف مجلس محترم كه برشت مخابره شده با سواد تلگراف حاج بحرالعلوم قرائت شود هر دو را خواندند. سواد تلگراف مجلس قريب اين مضمون جنابان مستطابان آقاى حاجى خمامى و آقاى حاج شيخ على از قراريكه جناب سپهدار تلگرافا بجناب سردار منصور اطلاع داده اند قهراً مياييد سمت طهران اسباب حيرت است در اينموقع كه بايد در راه عدالت قدم بزنيد اينطور اقدامات مينماييد چون مامور ميآيد براى رسيدگى واصلاح متمنى است حركت موقوف از مامور برسد.
سواد تلگراف آقاى حاج بحرالعلوم بعنوان جناب آقا سيد محمود قريب باينمضمون. حركت حجةالاسلام بموقع مراجعت صحيح نيست گوش بآن تلگراف نفرماييد تلگراف بمجلس كه تمام انجمنهاى رشت موقوف و دو نفر مفسد از طهران خارج عقيده بنده از توقف در خارج نتيجه گرفته مشود و بهتر اين است. مذاكرات زياد در اين خصوص بميان آمد كه اگر كسى بخواهد خيانت بكند با ما است كه حالى بكنيم و يكى ديگر اظهار داشت كه از طرف جناب رئيس تحقيق شده وعين سواد اين تلگراف را در تلگراف خانه ديده اند و يكى ديگر چنين عنوان نمود اقدامات وكلا بايد براى امنيت اين مملكت باشد اگر برخلاف اقدام نمايند خيانت كرده اند باز هان وكيل چنين بيان كرد من مدعى هستم اين اقداميكه حالا ميخواهيد بكنيد باعث اغتشاش رشت خواهد شد باشد بعد از اصلاح آنجا بالجمله پس از مباحثات زياد قرار شد در اين باب رسيدگى و تحقيق شود چون نظامنامه بلديه دفعه سيم بود كه قرائت شده و نوبت تصويب و اخذ راى بود لهذا براى تصويب تا آنجاييكه قرائت كردند ورقه راى منتشر و 63 رأى گرفته شد.
قانون بلديه‏
فصل اول‏
قواعد كليه‏
1- مقصود اصلى از تأسيس بلديه حفظ منافع شهرها و ايفاى حوائج اهالى شهرنشين است.
2- امور راجعه ببلديه از قرار تفصيل است.
اولا: اداره كردن آنچه اهالى شهر براى اصلاح امور بلد بموجب قانون ميدهد.
ثانيا: اداره كردن اموال منقوله وغير منقوله و سرمايه هايى كه متعلق بشهر است.
ثالثا: مراقبت در عدم قحطى آذوقه شهر به وسائل ممكنه.
رابعا: ساختن و پاك نگاهداشتن كوچه ها و ميدانها و خيابانها از پياده رو و كالسكه رو و باغهاى عمومى و مجارى مباء و زير آبها و پلها و معابر و غيره و همچنان روشن كردن شهر و تقسيم آبهاى شهرى و مراقبت در تنقيح قنوات و پاكيزگى حمامها.
خامسا: مراقبت در رفع تكدى و تأسيس دارالمساكين و دارالعجزه و مريضخانه ها و امثال آن.
سادسا: معاونت در اقدامات حفظ الصه و حفظ دواب و حشم و تأسيس دواخانه ها و امثال آنها.
سابعا: مواظبت در اينكه معابر شهرى موافق نقشه معينى باشد و اقدامات مقتضيه بر ضد حريق و سيار بليات سماوى و ارضى بعمل آيد. ثامنا: بيمه ابينه متعلق بشهر از حريق.
تاسعا: معاونت در تكثير معارف و مساعدت در داير نمودن كتابخانه ها و قرائتخانه ها و موزه ها و حفظ و مرمت مساجد و مدارس و ابنيه عتيقه.
عاشرا: مساعدت با دولت در ساختن بازارها و نمايشگاههاى تجارتى و كليه مراقبت رواج حرفت و تجارت شهر و داير نمودن محل تشخيص اسعار و معاملات عمومى.
3- ايره اقدامات بلديه مختص بحدود شهر و اراضى متعلقه بشهر است.
4- انجمن و اداره بلديه ميتواند باسم شهر بيع و شرى و هر گونه معاملات نمايد و بجاهاى لازم شكايت كند و در محاكمه عدليه اقامه دعوى نمايد و مدعى عليه واقع شود.
5- اراضى كوچه ها و ميدانها و پياده روها و معابر و رودخانه ها و سواحل رودخانه ها و زيرآبها وغيره هر چند كه متعلق بشهر است محل استفاده عموم ناس است.
6- وجوهى كه اهل شهر براى مصارف بلديه ميدهند بايد بحكم قانون باشد.
7- حاكم شهر بايد مراقبت نمايد كه اقدامات بلديه مخالف با اين نظامنامه نباشد.
8- اداره بلديه حق دارد كه مهر معينى باسم شهر داشته باشد.
فصل دوم در تشكيل انجمن بلديه‏
9- هيئت بلديه مركب است از انجمن بلديه و اداره و شعب جزء آن.
10- انجمن بلديه مركب است از اعضايى كه از محلات شهر بترتيب زير انتخاب ميشوند.
11- عده اعضاى انجمن بلديه در شهرهاى كوچك شانزده و در شهرهاى متوسط بيست و در شهرهاى بزرگ سى نفر خواهد بود كه با رعايت وسعت و جمعيت بمحلات شهر تقسيم ميشوند.
شرايط انتخاب كنندگان و انتخاب شوندگان‏
12- انتخاب كنندگان اعضاى انجمن بلديه بايد داراى شرايط ذيل باشند.
اولا: تابعيت ايرانيه.
ثانيا: اكمال بيست و يك اقلا.
ثالثا: دادن ماليات يا داشتن خانه يا مستغل يا اراضى در حدود شهر متوسط پانصد و در شهرهاى كوچك سيصد تومان ارزش داشته باشد.
13- ادارات علميه وخيريه نيز در صورتيكه صاحب چنين مستغلى يا زمنيى در شهر باشند حق فرستادن وكيلى براى شركت در انتخابات دارند كذلك شركتها واشخاصيكه تجارتخانه و حجره معينى دارند حق شركت در انتخابات را دارند ولو اينكه صاحب خانه و يا مستغل يا اراضى بطوريكه ذكر شد نباشند.
14- اگر خانه يا مستغل يا زمينى مابين چند نفر مشترك باشد يكى از شركاء ميتواند موفق قرارداد ساير شركاء در انتخابات حاضر شود.
15- اشخاص ذيل حق انتخاب ندارند.
اولا: اشخاصيكه بواسطه جنحه و جنايتى مجازات قانونى ديده اند.
ثانيا: اشخاصى كه معروف بارتكاب قتل و سرقت باشند.
ثالثا: ورشكسته بتقصير.
رابعا: اشخاصى كه از بابت عوارض بلديه بقايا دارند و بيش از نصف عوارض ساليانه را نپرداخته اند.
خامسا: طايفه نسوان.
سادسا: اشخاص خارج از رشد.
16- اشخاص ذيل از شركت در انتخابات بشرط ممنوعند.
اولا: حكام و معاونين آنها در محل حكومت.
ثانيا: عمال نظيمه شهرى كه در آن انتخابات بعمل ميآمد.
ثالثا: مأمورين نظامى برى و بحرى داخل در نظام.
17- شرايط انتخاب شدن همان شرايط انتخاب كردن است بعلاوه بايد انتخاب شوندگان سواد فارسى كامل داشته و سنشان كمتر از بيست و پنج سال نباشد و داخل در خدمت دولتى نباشند.
18- اشخاصى كه انتخاب ميشوند بايد قبل از وقت با خودشان داوطلب انتخاب شدن باشند و يا بتكليف انتخاب كنندگان قبول انتخاب شدن را نموده باشند.
ترتيب انتخاب اعضاء
19- براى انتخاب اعضاى انجمن نظارتى از معاريف انتخاب كنندگان از محلات شهر تشكيل مى يابد و در تحت نظارت حاكم يا نايب الحكومه يا معاونشان خواهد بود.
20- عده اعضاء انجمن نظارت مطابق خواهد بود با عده محلات شهر ولى كمتر از شش نفر نخواهد بود.
21- پس از تشكيل اعضاى انجمن از ميان خودشان يكنفر رئيس و يك منشى انتخاب خواهند نمود.
22- نظم مجلس و حفظ قوانين انتخاب با رئيس و نوشتن صورت مجلس هر اجلاس با منشى خواهد بود.
23- انجمن نظار فقط مشغول امر انتخاب خواهد بود ودخالت در امر ديگر نخواهد نمود.
24- انجمن نظار اعلان مرتب نموده دو هفته قبل از روز انتخاب كه جمعه خواهد بود در شهر اشاعه ميدهد.
25- اعلان مذكور در ماده فوق مراتب ذيل را دارا خواهد بود.
اول: محل وايام و اقواتى كه انجمن نظار حاضر خواهد بود براى دادن تعرفه باشخاصى كه شرايط انتخاب كردن را دارا هستند.
دوم: سواد دوازده تا هيجه اين قانون را.
سوم: محل و روز و مدتى را كه انجمن نظار حاضر خواهد بود براى گرفتن اوراق انتخاب از دارندگان تعرفه انتخاب.
چهارم: عده اعضايى كه بايد انتخاب شوند.
26- محل اجتماع انجمن نظار حتى المقدور قسمى انتخاب خواهد شد. كه در مركز شهر واقع باشد تا مردم بتوانند بسهولات و آزادى ورود كرده تعرفه بگيرند يا روز انتخاب راى بدهند مثل مساجد و يا مدارس.
27- تعرفه كه با نمره و تاريخ بمهر اعضاى انجمن نظار بانتخاب كنندگان داده ميشود محتوى اسم خود و پدر و سن و شغل و منزل انتخاب كننده خواهد بود همچنين تعيين روز و محلى را مينمايد كه دارنده تعرفه بايد حاضر شده راى خود را بدهد. 28- انجمن نظار تمام تعرفه هايى را كه ميدهند بترتيب نمره در كتابچه ثبت خواهد نمود.
29- در روز انتخاب كه فقط يك روز خواهد بود و بوسيله اعلان و تعرفه معين گرديده انجمن نظار از صبح تا شام در محلى كه معين شده حاضر ميشوند.
30- در روز انتخاب اقلا ده ساعت براى تحصيل آراء حاضر خواهد بود ساعت افتتاح و اختتام مجلس انتخاب قبل از وقت اعلان خواهد شد.
31- پس از انقضاى وقتى كه معين شده ديگر ورقه انتخاب از كسى قبول نخواهد شد.
32- دادن رأى بايد مخفى باشد و از اين جهت دارنده تعرفه بايد قبل از دخول بمجلس انتخاب مطابق عده اى كه اعلان شده است اسم يك يا چند نفر را كه داراى شرايط انتخاب شدن باشند روى كاغذ سفيد بى نشان نوشته تا كند و با خود داشته باشد.
33- پس از حضور اعضاى انجمن وافتتاح مجلس انتخاب در ساعتى كه اعلان شده قبل از شروع بگرفتن اوراق انتخاب رئيس انجمن نظار جعبه كه براى ضبط اوراق انتخاب است درحضور اعضاى انجمن و حاضرين از انتخاب كنندگان باز نموده خالى بودن آنرا مينمايد.
34- دارندگان تعرفه براى ورود بمجلس انتخاب بايد تعرفه و ورقه انتخاب خود را در دست داشته باشند.
35- اشخاصى كه تعرفه ندارند حق دخول و مزاحمت ندارند.
36- هر يك از دارندگان تعرفه پس از ورود بمجلس انتخاب در كمال آرامى تعرفه و ورقه انتخاب خود را برئيس خواهد داد.
37- رئيس نمره تعرفه را بصوت بلند ميگويد تا يكى از اعضاى انجمن نمره رادر كتابچه ثبت تعرفه پيدا نمود نشان كند پس از نشان نمره رئيس تعرفه را بصاحبش رد نموده و ورقه انتخاب را بدون نگاه كرن در جعبه انتخاب مى اندازد.
38- انتخاب كنندگان پس از دادن ورقه انتخاب و پس گرفتن تعرفه در صورت تنگى جا واختلال نظم و ترتيب انتخاب وامر رئيس از مجلس انتخاب خارج خواهند شد.
39- رئيس از حضور عده از انتخاب كنندگان در مجلس انتخاب مضايقه نخواهد نمود مگر اينكه موجب تشكى مكان و معطلى و بى نظمى امر انتخاب بشود در اينصورت اطاعت امر رئيس واجب است.
40- دخول در مجلس انتخاب با داشتن حربه ممنوع است.
41- پس از انقضاى وقت مجلس انتخاب با نشان شدن تمام نمره ها در كتابچه ثبت تعرفه رئيس ختم انتخاب را بصوت بلند اعلان مينمايد و پس از آن ديگر از كسى ورقه انتخاب قبول نميشود.
42- پس از اعلان ختم رئيس جعبه انتخاب را درحضور اعضاى انجمن نظار و حاضرين از انتخاب كنندگان خالى نموده امر باستخراج اسامى مينمايد.
43- كار اول تعيين عده اوراق انتخاب خواهد بود و نتيجه آن بتوسط منشى انجمن در صورتمجلس روز انتخاب ثبت ميشود.
44- پس از تعيين عده اوراق انتخاب يكى از اعضاء اسامى مرقومه روى اوراق را يك يك بصوت بلند ميخواند و بيكنفر ديگر از اعضا ميدهد.
45- منشى مجلس بايد اسامى كه خوانده ميشود در بالاى صفحه كاغذى سياهه نموده هر چند دفعه كه يك اسم مكرر ميشود زير آن براى شماره علامتى بگذارد.
46- در صورتيكه روى اوراق انتخاب بيشتر يا كمتر از عده معينه در اعلان اسامى نوشته باشند نقصى در امر انتخاب حاصل نخواهد شد در صورت اول آن عده اسمى كه زياد نوشته شده از آخر ورقه خوانده نخواهد شد.
47- از اوراق آنچه سفيد بالايقرء باشد يا آنكه صحيحاً معرفى انتخاب شده را نكند يا امضاى انتخاب كننده را داشته باشد يا بيش از يك ورق باشد محسوب نخواهد بود ولى عينا ضميمه صورت مجلس ميشود.
48- بلافاصله پس از استخراج و شماره اراء رئيس نتيجه را بصورت بلند اعلان مى نمايد و اوراق انتخاب را پاره و باطل مينمايد باستثناى ان هائى كه در ماده فوق ذكر شد كه ضميمه صورت مجلس مى شود.
49- انتخاب شده اشخاصى خواهند بود كه اكثريت آراء نسبة بطرف ايشان باشد.
50- صورت مجلس انتخابات را منشى در دو نسخه تحرير نموده به امضاى اعضاى انجمن نظار ميرساند يك نسخه بحاكم يا نايب الحكومه داده خواهد شد و نسخه ديگر با كتابچه ثبت تعرفه و اوراق مذكور در ماده فوق در نزديكى از اعضاء كه انجمن نظار معين ميكند امانت ميماند كه پس از تشكيل بانجمن بلديه تسليم نمايد.
51- در صورت تساوى آراء منتخب بحكم قرعه معين ميشود.
52- در صورتيكه تجديد انتخاب لازم شود جمعه آينده خواهد بود.
53- اگر از انتخاب كنندگان وانتخاب شوندگان كسى در حين انتخاب شكايات يا ايرادى در امر انتخاب داشته باشد مانع از انجام انتخاب نخواهد شد ولى شرح آن شكايت بايد در صورت مجلس درج شود.
54- شكايات وايرادات راجعه بانتخابات بايد در ظرف يكهفته بعد از ختم انتخابات بانجمن نظار اظهار شود تا انجمن رسيدگى نموده حكم خود را بدهد و نتيجه را ضميمه صورتمجلس انتخاب نمايد.
55- متشكيان از انتخابات اگر از حكم انجمن نظار راضى نباشند ميتوانند پس از افتتاح انجمن بلديه شكايات خودشان را در ظرف هفته اول بانجمن بلديه اظهار نمايند حكم انجمن بلدى قطعى خواهد بود.
56- حق ايرادات و اعتراضاتى بر انتخابات را اشخاص دارد كه حق انتخاب كردن و انتخاب شدن را داشته باشند انجمن نظار يكهفته بعد از انجام انتخابات متفرق خواهد شد.
57- اسامى انتخاب شدگان براى انجمن بلديه بعد از اتمام انتخابات از طرف حاكم در روزنامه طبع خواهد شد.
58- در شهرهاى بزرگ براى تسهيل امر انتخاب انجمن نظار ميتواند در هر محله شعبه جداگانه مركب از شش نفر تشكيل نمايد كه بترتيب فوق منتخبين آن محله را تعيين كند.
59- اعمال انجمن نظار و شعب آن از دادن تعرفه و تحصيل آراء در روز انتخاب و غيره بايد مقارن يكديگر باشد در يك روز اختتام پذيرد.
فصل سوم ترتيب و وظايف انجمن بلديه.
60- يكهفته پس از انجام انتخاب اعضاى انجمن بلديه منعقد گشته مشغول امور راجعه بخود ميشود.
61- انجمن بلديه بعد از تشكيل اگر خيلى در امر انتخاب يكى از محلات مشاهده نمايد ميتواند با اطلاع حكومت امر تجديد انتخاب در آن محله نمايد.
62- انجمن بلديه مركب است از اعضايى كه بمدت چهار سال بموجب اين نظامنامه انتخاب ميشود.
63- اعضاء انجمن بلديه بايد قبل از شروع باجراى وظايف خود قسم ياد خواهند كرد كه با كمال راستى و درستى تكاليف خود را انجام دهند.
64- اعضاى انجمن بلديه از طرف دولت يا ملت موظف نخواهندبود.
65- اگر يكى از اعضاء انجمن بلديه از اين شغل استعفاء نمايد و باآنكه بجهتى از جهات كه در ماده 12 اين نظامنامه مصرح است از عضويت انجمن محروم شود بجاى آن عضو ديگر از محل خودش انتخاب خواهد شد.
66- هيچكس از اعضاى انجمن بلديه نبايد بدون عذر موجه از حضور در اجلاسات انجمن خوددارى نمايد.
67- عضو غائب بايد رئيس انجمن را هر دفعه از جهت غيبت خود مطلع نمايد و رئيس انجمن اظهار عضو غايب را باطلاع انجمن برساند.
68- هر گاه عضوى در انجمن حاضر نشد وبه رئيس انجمن جهت غيبت خود را اطلاع نداد و يا اينكه اطلاع داد ولى انجمن باكثريت در ثلث آراء عذر او را موجه ندانست دفعه اول و دوم رئيس او را توبيخ خواهد كرد و در دفعه سوم از حضور در انجمن معاف خواهد بود.
69- رئيس انجمن بلديه را خود انجمن از ميان خود باكثريت آراء انتخاب خواهد كرد در پايتخت و كرسيهاى ايالت فرمان همايون در استقرار او بدين سمت صادر خواهد شد رؤساى انجمنهاى بلديه شهرهاى ديگر بدين سمت بحكم وزير داخله مستقر خواهند بود منشى انجمن را نيز خود انجمن با رعايت كثرت آراء از اعضاء انتخاب خواهد كرد.
70- وظايف انجمن بلديه از اينقرار است.
اولا: انتخاب اجزاء بلديه و مستخدمينى كه موافق اين نظامنامه بايد از طرف انجمن انتخاب شوند.
ثانيا: تعيين مقررى براى مستخدمين ادارات بلديه.
ثالثا: ترتيب تكاليف و وظايف اداره بلديه دردواير جزو او و نوشتن دستورالعمل آنها.
رابعا: مداقه در عمل بودجه بلديه.
خامسا: تعيين مقدار فروعات و عوارضى كه براى مصارف بلديه از اهالى شهر به موجب قانون گرفته ميشود.
سادسا: تبديل عوارض جنسى بنقدى.
سابعا: تعيين اينكه از چه نوع بقاياى شهرى كه لاوصول مانده بايد صرفنظر بشود.
ثامنا: ترتيب حفظ و اداره كردن سرمايه ها و اموال بلديه و همچنان نظم و ترتيب تأسيسات خيريه از قبيل مريضخانه و كتابخانه وغيره كه بخرج شهر داير شده تاسعا: تحصيل اموال غير منقوله عاشرا: خريد و فروش اموال غير منقوله و تعيين قواعد خريد آنچه كه براى ترتيب ابنيه و كوچه ها موافق نقشه ايكه معضى و مقبول شده لازم است واحد عشرا تعيين و تعديل نرخ گوشت و نان و ساير ارزاق وميزان اجرت كالسكه هاى كرايه اى و ترامواى و ساير اسباب حمل ونقل اثنين عشراً مداقه در لايحه استقراضى شهرى و كليه قراردادهاييكه بسام شهر منعقد خواهند شد. ثالث عشراً قبول نمودن وجه اعانه باسم شهر. اربع عشراً ترتيب قواعديكه براى اجراى مواد سابق الذكر لازم خواهد شد. خمس عشراً ترتيب لوايح تغيير و تكميل نقشه هاى شهرى و ترتيب نقشه هاى جديده سادس عشرا رسيدگى بحساب اداره بلديه و نظارت و تفتيش اعمال آن اداره و رسديگى بمواد شكايات كه درآن اداره طرح ميشود. سبع عشرا مسئول نمودن مستخدمين وعمال بلديه. ثمانيه عشرا تقديم لوايح و عرايض بوزير داخله بتوسط حاكم محل دراحتايجات اهالى شهر و منافع آنها. تسع عشرا تعيين مقدار عوارضيكه بايد مردم از بابت استفاده از راههاى اطراف شهر وپلها و معابر و سلاخ خانها و لوله هاى مجارى آبها و زير آبها كه بخرج شهر ساخته شده است بدهند همچنان تعيين مقدار حق الارضى كه بايد شركتهاى كشتى رانى و صاحبان كشتى از بابت اسكله هاييكه ساخته شده است بدهند.
عشرين: رسيدگى بصحت موازين و مقادير.
احد عشرين: تعيين محلى براى سپردن و نگاهدارى اطفال و مجانين و حيوانات گمشده و طريق ايصال ايشان باولياى آنها.
71- انجمن بايد در عرض سال معمولا كمتر از 6 و زيادتر از 24 مرتبه منعقد نميشود مگر باقتضاى حاجت و تصويب خود انجمن كه فوق العاده منعقد تواند شد فهرست اجلاسات خود را انجمن بلديه در برج حوت براى سال آتيه ترتيب داده اعلان خواهد كرد.
72- هر دفعه قبل از انعقاد انجمن بلديه رئيس فهرست اموريكه بايد مطرح مذاكره و مداقه شود ترتيب داده براى اعضاى انجمن بلديه خواهد فرستادو نسخه اى هم براى اطلاع حاكم محل بحكومت ارسال خواهد داشت هر گاه در اجلاس انجمن بلديه در يكروز فرصت مذاكره در تمام امور معينه نشد روزهاى بعد بآن امور رسيدگى خواهد شد.
73- انجمن بلديه بحكم وزير داخله در پايتخت و حكام در ولايات فوق العاده تشكيل تواند شد ولى بايد قبل از وقت فهرست اموريكه در انجمن مطرح مذاكره خواهد شد بتوسط رئيس انجمن بلديه براى اعضاء فرستاده شود.
74- امور راجعه بانجمن بلديه بموجب اظهار اشخاص ذيل طرح ميشود: اولا بتكليف رئيس انجمن بلديه و اعضاى آن ثانيا بموجب اظهار كتبى حاكم محل. ثالثا باظهار اداره بلديه. رابعا بموجب اظهار و شكايت اشخاص متفرقه.
75- اعضاى انجمن در صورتيكه بخواهند مطلبى را اظهار نمايند بايد كتبا برئيس انجمن اعلان نمايند بعد از اين اعلام مسئله را رئيس بانجمن اظهار ميدارد و در صورتيكه انجمن اظهار مسئله را تصويب نمود اعضاء شروع در مذاكره مينمايند.
76- انجمن بلديه ميتواند تسويه اموريرا كه وقت مخصوص لازم دارد بيكى يا چند نفر از اعضاى بلديه محول كند.
77- رئيس انجمن بلديه حق دارد كه براى حضور در مجلس اشخاصى را كه اطلاعات آنها باعث پيشرفت و مذاكره و مداقه امور است دعوت نمايد.
78- براى اعتبار قراردادهاى انجمن بلديه اقلا بايد نصف اعضاء حاضر باشند ولى در اجلاساتى كه در موانع بليات ارضى و مساوى و يا جنگ بطور فوق العاده تشكيل ميشود از اين قاعده صرف نظر خواهد شد و قرارداد انجمن با حضور هر قدر از اعضا معتبر خواهد بود.
79- براى قراردادهاى انجمن بلديه در مواد ذيل بايد اقلا دو ثلث از اعضا حاضر باشند اولا در باب فروش اموال غير منقوله متعلق بشهر وخريداموال غير منقوله متعلق بشهر و خريد اموال غير منقوله براى شهر.
ثانياً- تعيين قيمت اراضى كه براى ساختن ابنيه باشخاص متفرقه فروخته ميشود و يا براى تصحيح نقشه شهر اتباع ميشود.
ثالثا: استقراضات و ضمانات كه از طرف شهر ميشود رابعا تبديل عوارض جنسى بنقدى خامسا تعيين مسئوليت مستخدمين اداره بلديه و دواير جزو آن.
80- غير از مواردى كه در ماده 75 اشاره شده است ساير امور راجعه بانجمن بلديه باكثريت آراء حل و تسويه ميشود در صورت تساوى آراء رأى رئيس دو رأى محسوب ميشود هيچ عضوى بيش از يك رأى ندارد از دو رأى خود را نميتواند بديگرى محول كنيد.
81- در باب تعيين مسئله مستخدمين اداره بلديه ودوائز جزو آن و مقررى آنها ومسئوليت اجزاء و مستخدمين رأى محلى گرفته ميشود ولى در ساير امور انجمن مختار است راى را مخفى يا علنى بگيرد.
82- تمام قراردادهاى انجمن بلديه بايد در دفترى ثبت شده بامضاى رئيس انجمن واعضايى كه در مذاكرات شركت داشته اند برسد و صورت مجلس را منشى انجمن و منشى اداره بلديه نيز امضاء مينمايند و ترتيب دفاتر بعهده منشيهاى مزبوره است.
83- كليه قراردادهاى انجمن بلديه با منضمات آن بايد بتوسط رئيس انجمن براى حاكم محل فرستاده شود و آنچه كه بايد در روزنامجات طبع ونشر شود با تصويب انجمن براى اطلاع اهالى شهر اعلان و اعلام خواهد شد.
84- از قراردادهاى انجمن آنچه بايد امضاى حاكم يا وزير داخله برسد بعد از امضاء بموقع اجرا گذارده خواهد شد.
85- از قراردادهاى انجمن بلديه كه بايد بامضاى حاكم برسد از اين قرار است.
اولا: تعيين قيمت اراضى شهر كه بايد فروخته يا ابتياع شود.
ثانيا: استقراضات و ضماناتى كه از طرف شهر ميشود.
ثالثا: تعديل و تسهيل نرخ نان و گوشت و ساير ارزاق.
رابعا: كرايه كالسكه و درشكه و ترامواى ساير وسايل حمل ونقل.
خامسا: تغيير در نقشه شهر و ترتيب نقشه هاى جديده.
سادسا: حقوقيكه از سفاين در اسكله هاييكه بخرج شهر درست شده است اخذ ميشود.
سابعا: كليه دستورالعملهايى كه انجمن بلديه براى ادارات بلديه وادارات خيريه كه در اداره شهر است ترتيب ميدهد.
86- از قراردادهاى انجمن بلديه آنچه كه بايد بامضاى وزير داخله برسد از اينقرار است.
اولا: تسعير عوارض جنس شهر.
ثانيا: بخرج شهر كوچه ها و پياده روها را پاك كردن و نگاهداشتن مستحفظين حريق و تنظيمات بلديه و ترتيب زير آب سازيها.
ثالثا: فروش و انتقال اموال غير منقوله شهر باستثناى اراضى كوچك كه در فقره اول ماده 85 تصريح شده.
رابعا: استقراضات و ضمانتهايى كه از طرف شهر ميشود.
خامسا: تعيين وجوهى كه از بابت ساختن راهها و پلهاى اطراف شهر و بناى سلاخ خانه ها و مجارى آبها و غيره داده ميشود.
سادسا: تعيين حق الارض واراضى كه در سواحل درياها و رودخانه ها باشخاص متفرقه و يا شركتها داده ميشود كه اسكله بنا نمايند و يا براى بار گرتفن و يا بار دادن سفاين استعمال كنند.
سابعا- ترتيب دستورالعمل راجعا بادردات خيريه و حفظ اموال غير منقوله شهر در پايتخت و كرسى هاى ايالات و ولايات.
87- هر گاه حاكم قرارداد انجمن بلديه را تصويب ننمود بايد جهت عدم موافقت خود را به انجمن بلديه اظهار نموده انجمن را متقاعد نمايد و در صورتيكه انجمن متقاعد نشد قرارداد انجمن را حاكم بوزير داخله تقديم نمايد كه موافق ماده 88 اقدام شود.
88- قراردادهاى انجمن بلديه كه بايد بتصويب و امضاى وزير داخله برسد بتوسط حاكم بوزير داخله تقديم خواهد شد وزير داخله مكلف است كه با كمال دقت بقرارداد انجمن واعتراض حاكم در آن باب رسيدگى نمايد هر گاه قرارداد انجمن راجع بامرى بوده كه از تكاليف انجمن بلديه خارج است اعتراض حاكم را تصديق نموده آن قرارداد را امضاء نمينمايد ولى در صورتى كه قرارداد انجمن بلديله خارج از تكاليف و حدود آن نبود ولى بجهتى يا ملاحظه مخالف با مصالح عامه ويا منافع شهر است وزير داخله بايد مسئله را در مجلس وزرا مذاكره نمايد چنانچه مسئله راجع بازدياد عوارض است در مجلس شوراى ملى مطرح شود و اگر محتاج بابعاد قوانين جديده باشد در مجلس شوراى ملى و سنا مورد مداقه گردد.
89- هر گاه در انجمن بلديه اعضاء بقدرى كه براى اعتبار قرارداد انجمن لازم است حاضر نشند انجام امور محول باجلاس ديگر ميشود واگر در اجلاس ثانى اعضاء باز بقدر لزوم حاضر نشدند اداره بلديه راپورتهاى دوائر جزء را بحاكم محل ميدهد و هر گاه حاكم با رأى اداره بلديه موافقت ننمود بايد بطورى رفتار نمايد كه در باب قراردادهاى انجمن در ماده 87 مفيد است.
90- انجمن بلديه ميتواند كه قواعد لازمه را در باب تنظيمات كوچه ها ودستورالعملهاى راجعه بساختن پشتبامها و ناودانها و پاكيزگى مجارى مياه واقدامات حفظ الصحه و ضد عفونت و تميزى ميدانها و اقدامات ضد حريق و حفظ و حراست اهالى از مواد محترقه و غيره ترتيب نمايد.
91- كليه اين قواعد و دستورالعملها با رعايت حدود قوانين شرع انور بامضاى حاكم رسيده توسط اداره پليس بموقع اجرا گذاشته خواهد شد.
فصل چهارم اداره بلديه‏
92- اداره بلديه مركب است از اعضائى كه انجمن بلديه انتخاب كرده است عده اعضاى اداره بلديه چهار نفر خواهد بود. 93- اداره بلديه در تحت رياست انجمن بلديه خواهد بود و رئيس مزبور كه موسوم بكلانتر است يكنفر معاون از اعضاى اداره بلديه بانتخاب انجمن بلديه خواهد داشت و معاون مزبور كه بدين سمت بحكم وزير داخله استقرار ميابد در موارد غيبت يا مرض كلانتر قائم مقام او خواهد بود منشى اداره بلديه را نيز انجمن بلديه از ميان اعضاى اداره بلديه معين خواهد كرد مدت مأموريت كلانتر و اعضاى بلديه چهار سال است در دوره اول بعد از دو سال نصف اعضاى بلديه بحكم قرعه خارج شده و بجاى آها اعضاى جديد انتخاب ميشوند و بعد از انقضاى هر دو سال آن نصف اعضايى كه چهار سال مدت مأموريتشان بسر آمده خارج شده واعضاى جديده انتخاب ميشوند انتخاب اعضاى سابق با اكثريت آراء انجمن بلديه جايز است.
94- اداره بلديه مكلف است كه موافق اين نظامنامه و مطابق دستورالعملهاى انجمن بلديه امور شهر را اداره نمايد اداره بلديه صورت صحيحى از كليه اموال متعلق بشهر را بايد داشته باشد و امور جاريه شهر را انجام بدهد و پيوسته درصدد فراهم نمودن اصلاح وضع شهر باشد و اطلاعاتى كه براى انجمن بلديه لازم ميشود تحصيل كرده بانجمن مزبور برساند و موافق احكتم آن عمل نمايد و لوايح جمع و خرج شهر را مرتب كند و ماليات و عوارض شهرى را وصول نموده بر طبق دستورالعمل هاى انجمن بلديه كه موافق قوانين خواهد بود خرج نمايد و در ديوان خانه ها و محاكم عدليه براى امور شهرى مدعى و مدعى عليه واقع شود بجاهاى لازم شكايت نمايد و باجازه و دستورالعمل انجمن بلديه بادارات جزء خود تفتيش و رسيدگى نمايد و كليه حساب و راپورت اقدامات خود را با نتيجه تفتيش و رسيدگى بادارات جزء را بانجمن باديه بدهد و راپورت ها و حسابهاى مزبور را بطبع رسانده اشاعه دهد.
95- امور داخلى ادره بلديه و تقسيم كارها در آن اداره موافق دستورالعمل انجمن بلديه مرتب خواهد شد و امور راجعه باداره بلديه باكثريت آراء انجام ميبايد در صورت تساوى آراء رأى كلانتر اكثريت را معين ميكند ولى هرگاه كلانتر رأى اكثزيت را مضر بمصالح عموم و منافع شهر بداند مجاز است كه رأى اداره بلديه را موقوف الاجرا گذارده مراتب را بانجمن بلديه اظهار كند.
96- كلانتر مكلف است كه كمال مراقبت را در انتظام امور اداره بلديه بعمل آورد.
97- حاكم حق تفتيش و رسيدگى باداره بلديه و ادارات جزء آن را دارد هرگاه در اعمال اداره بلديه چيزى مشاهده كند كه خلاف قاعده و دستورالعمل ها باشد حق دارد باداره بلديه اخطار نمايد و در صورتى كه اداره مزبور متنبه نشود مراتب را بانجمن بلديه اظهار كند و چنانچه انجمن بلديه با اداره بلديه هم رأى شد مسئله بوزير داخله تقديم خواهد شد حكم وزير داخله براى اداره بلديه حتمى الاجراست ولى انجمن بلديه حق دارد مادامى كه ديوانخانه ادارات تشكيل نشده بكميسيونى مركب از اعضاى شوراى ملى و سنا بعده متساوى شكايت نمايد.
98- ادارات بلديه ميتوانند عرضحال و مستعديات خودشان را بتوسط حاكم بوزارتخانه هاى لازمه تقديم نمايند.
99- براى اينكه امور شهرى خوب اداره شود انجمن بلديه حق دارد كه كميسيونهاى اجرائى تشكيل كرده بهر كدام رشته كارى را بسپارد كليه كميسيونها در تحت نظارت اداره بلديه بوده موافق دستورالعمل هاى انجمن بلديه رفتار خواهند كرد.
100- رؤساى كميسيونها را ادراه بلديه از ميان اعضاى خود انتخاب خواهد كرد و اگر اداره بلديه تصويب بنمايد كه رئيس كميسيون از خارج انتخاب شود آن شخص در اداره بلديه در موقع مذاكره امور راجعه بكميسيون حاضر و صاحب رأى خواهد بود.
101- هر گاه براى اداره كردن اموال و دارايى شهر اشخاصى لازم شود كه اهل خبره وفن باشند اداره بلديه حق دارد بقدر حاجت اين نوع اشخاص را از خارج مستخدم نمايد عزل و نصب اجزاء اداره بلديه از قبيل محرر و دفتردار وغيره با كلانتر است.
102- كلانتر و معاون او اعضاى اداره بلديه و ساير مستخدمين بلديه از خريدن اموال شهر در موارد فروش آنها ممنوعند.
فصل پنجم در باب مستخدمين بلديه.
103- هر گاه در انجمن بلديه شكايتى از كلانتر يا معاون او و يا يكى از مستخدمين اداره بلديه و دوائر جزو آن مطرح مداقه باشد مستخدمين مزبور نميتوانند در انجمن حاضر شوندو انجمن بلديه در اين موارد رئيس و معاون جديدى موقة انتخاب نمايد.
104- كلانتر و معاون او و اعضاى اداره بلديه ومنشى آن اداره جزو مستخدمين دولت محسوب خواهندبودودر ترفيع رتبه و ساير حقوق حكم مستخدمين دولتى را خواهند داشت.
105- قواعد انفصال مستخدمين فوق الذكر در صورت استعفاى آنها قبل از انقضاى مدت چهار سال از قرار تفصيل است. انفصال كلانترها در پايتخت و كرسيهاى ايالات منوط باجازه همايونى است انفصال كلانترها در شهرهاى متوسط كوچك و همچنان معاون كلانترها مطلقا باجازه وزير داخله است.
106- كلانتر و معاون او واعضاى اداره بلديه و اجزاى دوائر و انجمنهاى جزو آن علامتى موافق نقشه و نمونه كه بامضاى همايونى رسيده خواهند داشت و ملبوس معينى بترتيب مخصوص بآنها داده ميشود.
107- انتخاب كلانتر و معاون او براى مدت چهار سال است تعيين مدت ماموريتهاى منشى اداره بلديه منوط برأى انجمن بلديه است.
108- مستخدمين اداره بلديه كه از خارج دعوت ميشوند بايد شرايطى را دارا باشند كه در باره انتخاب كنندگان اعضاى انجمن بلديه مقيد است.
سواد دستخط مبارك‏
قرارداد نامه بلدى بطوريكه نوشته شده است صحيح است بست ربيع الثانى 1325
</section>
<section type="session" number="70">
جلسه: 70
مذاكرات روز پنجشنبه چهارم ربيع الاولى 1325 دارالشوراى ملى‏
خلاصه مذاكرات روز سه شنبه دوم ماه را آقاى حاج سيد نصرالله قرائت نمودند و سپس شروع بخواندن بقيه نظامنامه بلديه شده و مطرح مذاكره گرديد.
قسمتى از نظامنامه قرائت شده بود كه آقا ميرزا سيد محمد مجتهد بمجلس ورود فرموده چنين بيان كردند كه پيش از همه چيز يك فكرى براى عارضين بكنيد كه ما آسوده شويم اگر رسيدگى براى عارضين بكنيد كه ما آسوده شويم اگر رسيدگى به تظلمات مردم ربط بمجلس ندارد كه مردم را جواب بگوييدتا با ما كارى نداشته باشند والا نوعى نماييد كه ما بتوانيم بياييم اينكه نميشود هر روز كه ما بمجلس ميآئيم از دم در تا اينجا ده نفر بيست نفر جلو ما را گرفته اذيت كنند اينمجلس فقط براى نوشتن قانون نيست آخر فكرى هم براى عارضين نماييد الان اين شخص كه در پائين عارض است بگويد پسر مرا كشته اند تحقيق نماييد ببينيد صحيح است علاج كنيد. جواب داده شد اولا وظيفه اين مجلس اجرا كه نيست تكلف اين مجلس گفتن و نوشتن است.
ثانيا بطوريكه درچندى قبل قرار شد انجمن تحقيق عرايض معين شده دوازده نفر از وكلا محترم در انجمن حاضرو بعرض عارضين رسيدگى و تحقيق بنمايند ديگر از مجلس چه كوتاهى شده؟ آقا سيد محمد جواب دادند صحيح است اولا وظيفه اين مجلس اجرا نيست ولى مردم ملتفت نيستند و بحكومت هم عارض ميشوند رسيدگى نميشود لهذا ملتجى باينجا ميشوند لابد بايد مجلس رسيدگى نموده بهر اداره كه راجع است رجوع نموده وايستادگى كرده جواب بخواهد وثانيا گفتيد انجمن عرايض منعقد شده پس اين عارضين چه ميگويند؟
جمعى از وكلا اظهار داشتند كه انجمن عرايض از صبح معتقد است تا نزديك ظهر و اتصالا مشغول كار است و مخصوصا امروز 23 رقعه در باب عارضين نوشته شده و همجنين تاكنون دو هزار و هشتصد رقعه بيرون رفته و جواب هزار و پانصد از اين رقعه ها گرفته شده ديگر مجلس چه بكند و بيش از اينكه تكليف ندارند.
آقا سيد محمد مجتهد فرمودند چون مردم ملتفت نيستند و گمانشان اينست كه وقت مجلس آمده و جلو ماها را بگيرند خوبست انجمن عرايض هم همان وقت مجلس منعقد شود كه هر كس متظلم است رجوع بانجا شده ديگر ما را اذيت نكنند. بالاخره پس از مذاكره و گفتگو قرار شد اين شخص كه عارض بود پسرش را كشته اند رجوع بديوان خانه عدليه بكند.
لهذا آقاى سيد الحكماء از مجلس رفته از روى تحقيق بعرض اولياى مقتول رسيدگى كرده و رقعه از طرف مجلس بوزارت عدليه نوشته شده عارضين را با شخص مخصوصى فرستادند بديوانخانه عدليه كه سريعاً بعرض آنها رسيدگى واحقاق حق شود باز شروع بقرائت نظام نامه بلديه شده ودر بين قرائت نظامنامه 3 نفر از وكلاى كرمان ورود بمجلس نمودند كه اسامى آنها از قرا ذيل است.
 (آقاى آقا يحيى)، (آقاى شيخ محسن خان)، (آقاى شمس الحكما).
پس از تمام شدن نظامنامه از وكلاى كرمان معرفى شده عموم اهل مجلس تبريك گفته و بعضويت مجلس مقدس پذيرفته شدند و ورقه رأى براى تصويب و اجراى بقيه نظامنامه بلديه كه خوانده شد منتشر گرديد.
 (67) رأى داده شد ونيز در بين قرائت نظامنامه بلديه حاج بحرالعلوم وارد مجلس شد و در آن موقع ده دوازده نفر از وكلا برخاسته از مجلس بيرون رفتند يكى از وكلا عنوان كردند نميرسيد جهت اين رفتن وكلا چيست پرسيدند جهت چيست جواب دادند بجهت آمدن حاج بحرالعلوم است ميگويند اين كارى كه از حاج بحرالعلوم صادر شده ما تكليف خود را نميدانيم كه با بودن حاج بحرالعلوم در اين مجلس باشيم لهذا آقاى وثوق الدوله نايب رئيس بآقاى حاج بحر العلوم گفتند بروند اطاق ديگرى و وكلا برگردند تا بعد رسيدگى و تحقيق صحيح شود وحاج بحرالعلوم از مجلس رفتند وكلا بازگشت نموده ودر اين موقع لايحه كه وكلاى كرمان نوشته بودند قرائت شد كه دائر بود بر حمد و ثناى الهى وتشكر از تأسيس مجلس مقدس شوراى ملى. و بعد از آن آقاى حاج على تلگرافى ارائه داشتند كه در مجلس قرائت شود يكى از وكلاء چنين تقرير نمود كه ديروز با جناب وزير داخله در اين خصوصها خيلى گفتگوها شده قرار شد در رقعه كه هر جا اتفاق مى افتد وزير داخله وحجج اسلاميه با چند نفرى از وكلا حضوراً با آنجا مخابره و گفتگو كنند اگر اجتماعات مضرى است كه پراكنده نمايند والا در نهايت دقت رسيدگى و احقاق حق شود دراين صورت خواندن اين تلگراف فعلا فائده ندارد سپس يكى از وكلا آذربايجان عنوان نمود اهم امور امروزه مسئله بانك ملى است و بنظر بنده چنين ميرسد كه تكليف ما است امروز يك اندازه در اين خصوص گفتگو شود و صلاح نيست كه در اتاق خصوصى گفتگو شود چنانكه مختصرى شد بلكه در همين مجلس علنى صحبت شود كه صداى آن بتمام عالم ميرسد واز وزراء خواسته شود كه اقدام در اين كار نمايند ويكى از وكلا رشت چنين اظهار كرد بعد از مجلس ديروزى گمان نداشتيم ديگر در مسئله پول گرفتن دولت از بانك معطلى باشد ولى از قرارى كه شنيده ايم و ميگويند باز در بعضى قراردادها گفتگو دارند باز همان وكيل آذربايجان بيان كرد گويا آخر درجه اين كار چنانچه از اول هم همين بود بايد دولت دراين باب مساعدت نمايد يكى ديگر از وكلا بيان كرد گويا حرف دولتيها اين است كه با اين اقساط و ترتيب. دادن حقوق بارباب حقوق مشكل است. جواب داده شد بهمانطور كه قرارداد بانك در مجلس تصويب شده گويا ارباب حقوق هم قبول دارند جهت اينكه پول نميگيرند چيست؟ گفته شد كه بعضى از ارباب حقوق است كه نميشود كسر نمايند در اين صورت مختصرى از ارباب حقوق ميماند و از آنها چه قدر كسر نمايند و كند؟ يكى ديگر از وكلا آذربايجان چنين تقرير نمودكه در مجلس ديروز با وزراء در اين باب صحبتهاى طولانى شد تا اندازه تكاليف طرفين معلوم گرديد واين را هم نميتوان گفت كه يك چيزى در پرده نباشد ولى گمانم اين است كه همين دو سه روزه طرفين بهمديگر آن چيز مخفى را نشان بدهند و همان بطوريكه آقاى تقى زاده گفتند بايد صحبت بانك ملى در اين مجلس علنى شود كه صداى آن بتمام عالم ميرود اما امروز از امناى بانك و هيئت دولت كسى در اينجا نيست پس مهلت داده شود يكى در مجلس روساى با يك با دولتيها گفتگو نمايند و نتيجه بدست آيد اگر نشد آنوقت با حضور روساى بانك وهيئتى از دولت در اين مجلس گفتگو شود باز وكلا را تشتت آراء حاصل شد بالاخره پس از فى الجمله گفتگو قرار شد با حضور روساى بانك مطرح مذاكره شود سپس يكى از وكلا آذربايجان عنوان نمود كه چند روز است من در انجمن عرايض هستم آنقدر عرايض مهمل ومفصل داخل انجمن ميشود كه قرائت و تحقيق آنها غير ممكن است واسباب تصديع و باعث تعطيل رسيدگى بعرايض ساير عارضين شده لهذا لايحه نوشته شده قرائت شود اگر صلاح است تصويب نمايند. لايحه قرائت شد دلالت داشت بر چند مطلب يكى اينكه اعلان شود عرايضى كه عارضين مينويسند هان ماحصل مطلب خود را نوشته و نيز بطور آشكار اسم ولايت ومنزل خود را معين كنند كه اسباب اشكال پستخانه وغيره كه بايد جواب برسانند نشده ونيز موجب تعطيل كار نگردد ديگر اينكه هر كس عريضه مينويسد يك تمبر عرايض كه قيمت آن يك قران باشد گرفته بعريضه خود بچسباند كه مايه اعتبارآن عريضه شده و اين تمبرها را هم در پستخانه بفروشند. ديگر اينكه در ساعت معين هر كدام از اعضا انجمن حاضر نشدند دو
هيرا بدهند. در صندوقى جمع شده بمستحقين داده شود مسئله اولى را كه اعلان شود همه تصديق كردند و مسئله تمبر را جمعى قبول نكرده گفتند حالا زود است و بعضى گفتند ضرر ندارد و موجب اعتبار عريضه است و همچنين مسئله سيم را بعضى تصديق نموده و بعضى ايراد كردند قرارشد مذاكره در اين خصوصها بشود و پس از اين يكى از وكلا چنين اظهار داشت ما كه در اين مجلس نشسته ايم براى حفظ حقوق ملتو ملت شامل افراد ملت كه سيد و محترم و معلوم نيست مقصر باشد تضييع حق شد جواب داده شد كه ما وكلا اينجا نشسته ايم براى حفظ حقوق دولت و ملت اين اشخاص كه هنگام ورود حاج بحرالعلوم پاشدند رفتند خيانت او نزد ايشان شايد ثابت شد و تكليف وكالت خود ندانستند كه با حضور او باشند همين طور كه عقاد آزاد است اينطور افعال هم آزاد است باز همان وكلى اظهار كرد كدام لايحه از طرف مجلس نوشته شد كه او مقصر است جواب داده شد با وجود آن تلگراف كه پريروز در مجلس خوانده شد و صراحتاً تلگراف نموده گوش باين تلگراف ندهيد و آن تلگراف از طرف مجلس بود آيا باز نميشود گفت كه او مقصر است و خيانت كرده يكى ديگر از وكلا بيان كرد در يك مورد حق با شاهزاده است و آن اينست كه قرار شد پريروز از طرف مجلس بحاج بحرالعلوم اخطار شود كه باين مجلس ورود ننمايند اين تحقيق در كار ايشان رسيدگى شود حال اگر از طرف مجلس اخطار شده وايشان آمده اند كه هيچ والا كسى حق اعتراض نداشته جواب دادند كه بتوسط وكلاء و حجج اسلام اخطار شده و آقاى وثوق الدوله نايب رئيس چنين تقرير كردند اين مسئله صحيح است ولى چون در نزد بعضى تقصير و خيانت ايشان ثابت شده بر حسب تكليف وكالت خودشان پاشدند بروند. لهذا من از حاج بحرالعلوم خواهش كردم بروند اطاق ديگر و وكلا برگردند كه بعد رسديگى شود در اينوقت مجلس ختم شده عموم وكلا برخاستندكه جناب آقا ميرزا سيد محمد مجتهد از اطاق انتظار كه بجهت رفع كسالت رفتهت بودند مراجعت كرده فرمودند وكلا نروند دوباره مجلس منعقد و باز از تفصيل حاج بحرالعلوم صحبت شد و آقا سيد محمد سئوال نمودند اين وضع كه با حاج بحرالعلوم رفتار شد باكثريت آراء بود جواب دادند خير باكثريت نبود ولى هر كس در وكالت يك تكليفى براى خود ميداند اين اشخاص تكاليف خود را بواسطه آن تلگرافى كه حاج بحرالعلوم برشت مخابره نموده و نزد خود جناب آقا اقرار كرده چنين دانستند كه همچو شخص در مجلس مقدسى كه رأى گرفته ميشود نبايد باشد آقا سيد محمد فرمودند صحيح است نزد من اقرار كرده حال شايد جوابى در مقابل داشته باشد و گذشته از اين خوب بود قبل از وقت باو اخطار ميكردند كه باينمجلس نيايد جواب دادند محض احترام بتوسط حجج اسلام اخطار شد بعضى جواب دادند كه لازم بود كه از طرف مجلس رسماً اعلام شده باشد بالجمله پس از مذاكرات زياد جمعى گفتند خيانت او ثابت و معلوم است و بعضى گفتند رسما بايد تحقيق و رسيدگى شود و بر مجلس خيانت حاج بحرالعلوم ثابت شود قرار شد مجددا آن تلگرافيكه برشت مخابره نموده با حضور خودش قرائت شود چون بحرالعلوم رفته بود گفتند باشد در مجلس ديگر. پس از اين يكى از وكلا چنين عنوان كرد مطلبى است كه خيلى اهميت دارد وآن اينست از قراريكه شنيده ام در انجمن برادران نظاميكه هر روز در خانه يكى از سردارها انجمن دارند نطقها شده و گويا تحقيق هم كرده اند صحت داشته. كه باعث پول ندادن دولت بشما اهل نظام مجلس و روساى بانك ملى است وحال آنكه چندى قبل كه وزارت ماليه وجهيكه دولت لازم داشت لايحه نوشته بمجلس مقدس فرستاده بودند در آن لايحه بهمه جهت گويا دويست و سى و پنجهزار تومان براى حقوق قشون معين كرده بودند مجلس سپس از همه او را تصديق و تصويب نموده و قبل از اينكه قراردادنامه بانك تمام شود روساى بانك از اين بابت شصت و پنجهزار تومان دادند و صد هزار تومان هم از بابت پيش قسط خراسان و فارس كه دولت گرفته بود و بايد ببانك ملى بدهد نداده و از بابت حقوق قشون حساب كرد و همچنين صد هزار تومان از تلگرافخانه گرفته از اين بابت برداشتند اين ميشود دويست و شصت و پنج هزار تومان چيزى‏
هم علاوه از آن مقدار كه خودشان خواسته بودند داده شده در اينصورت جهت چيست كهاين طور سرباز را مهيج ميشوند كه مجلس مانع است پول بشما داده شود جمعى گفتند جهت اين تهييج معلو است چيست مقصود اين است سربازها از مجلس مقدس منضجر شوند و يكى از وكلا اظهار كرد كه بايد در اين خصوص بوزارت جنگ اخطار شود در مجلس حاضر شوند و در اين باب توضيحات خواسته شود گفتند اين پول محققا بوزارت جنگ رسيده حال چرا بافراد قشون داده نشده بايد معلوم شود باز همان وكيل اظهار كرد در اينخصوص هم بايد از وزارت جنگ توضيح خواست كه اين پول رسيده يا نرسيده و نيز در روزنامه مجلس خوب است اين مسئله كه مجلس مانع است از پول دادن بقشون تكذيب شود و يكى ديگر از وكلا چنين بيان نمود كه كليه بايد معلوم شود كه چرا دولت از بانك ملى پول نميگيرد جواب داده شد فعلا اين مسئله كه راجع بقشون است تحقيق شود و در اين وقت مجلس ختم گرديد.
</section>
<section type="session" number="71">
جلسه: 71
مذاكرات روز شنبه ششم شهر ربيع الاول 1325 دارالشوراى ملى‏
خلاصه مذاكرات روز پنجشنبه چهارم را آقا سيد محمد تقى قرائت كردند و قبل از شروع بمذاكره تلگرافى از طرف تجار رشت بمجلس مخابره شده بود قرائت شد اشعار داشت باينكه حاجى داود از طرف تجار بوكالت حاضر و براى آمدن مشاراليه به مجلس محترم هيچ مانعى نيست جز اينكه بعضى بيگانه ها باعث فساد شده ونسبت به علماى شرع مقدس توهين شده اولا آنچه لازمه توقير واحترام است در باره علماى محترم رشت رعايت شده روانه دارند و ثانيا جزاى مفسدين داده شود كه مايه اميدوارى ما گشته حاجى داود را روانه نماييم هر گاه حقوق تجار در مجلس مقدس محترم محفوظ است اجراى اين دو را استدعا داريم در اين وقت رئيس چنين اظهار كردند اين جناب حاجى داود مدتهاست ميگويند وكيل تجار است بايد بيايند و مكرر خواهش كردند كه او را بخواهيد و ما هم خواستيم عوض اينكه او را روانه نمايند اتصالا مكتوب نوشته و تلگراف مينمايند جهت مسامحه واين رفتار آنها هيچ معفوم نيست البته آقايان وكلاى رشت در اين خصوص اطلاع دادند يكى از وكلاى آذربايجان اظهار كردند كه اين تلگراف چه اهميتى داشت كه قرائت شده رئيس جواب دادند اهميتى باين تلگراف داده نشده مقصود خواستم معلوم بشود عرض آنها چه چيز است گفتند حاجى داود وكيل باشد از طرف تجار من باب رفع نظر گفتيم خيلى خوب و وكيل التجار را هم گفتند از طرف طبقه اعيان و غيره وكيل باشد معهذا مقصود آنها معلوم نيست كه چيست.
وكيل التجار- اولا ميخواهم بدانم منتخب شدن از طرف اعيان دل بخواهى است يا از روى نظامنامه بنده از روى نظامنامه باكثريت آراء از طرف تجار منتخب شده ام حال دوباره اعيان بمن ميل دارند نميدانم از روى چه قاعده است ثانيا در خصوص وكالت حاج داود نميتوانم جسارت نمايم كه بچه ترتيب است ولى مسئله وكالت او در مجلس كى عنوان شد كه او را قبول يا رد نمايند واعتبارنامه اش كى ملاحظه شد حال كه ميگويند اين شخص از طرف تجار وكيل است يا بايد مرا رد نموده او را قبول نمايند يا او را رد كرده مرا قبول كنند دو نفر وكيل از طرف يك طبقه كه نميشود.
اكثر قول وكيل التجار را تصديق نموده و گفتند در انتخاب او ابدا حرف وايرادى نيست و يكى از وكلاى قزوين بيان نمود كه من خودم در انتخاب وكيل التجار در رشت بودم دو دفعه با كمال دقت و از روى نظامنامه باتفا آراء منتخب شده و تمام امضا كردند و پس از امضاء قريب ده بيست نفرى مخالفت كردند و ابدا نميشود در انتخاب وكيل التجار حرف زد بالجمله پس از فى الجمله مذاكره گفتند گفتگوى اين مسئله باشد در اطاق ديگر و اوقات مجلس ضايع نشده شروع بمطلب شود لهذا لايحه كه از طرف محترمه بمجلس نوشته شده بود قرائت گرديدمشعر بود باينكه حمد ميكنيم خدا را كه چشم ماها را بافتتاح مجلس مقدس شوراى ملى و دائر شدن بانك ملى روشن فرمود اين كميته از روى كمال اشتياق اندوخته خود را تقديم نمودم كه از بانك ملى بليط براى من خريدارى نمايند واستدعا دارم لايحه من در روز نامه درج شود يكى از وكلا اظهار داشت چهار ماهست كه از اين لايحه ها خوانده شده و ملت همه قسم اظهار همراهى مينمايد اما معلوم نيست اين بانك در كجا است.
آقا ميرزا ابوالحسن خان- خيلى افسوس ميخورم در اين دو سه روزه مرخص شده وبراى استعلاج مزاج بفرنگستان ميروم ولى كمال مسرت و سربلندى را دارم كه بحضور در اين مجلس وخدمت بوطن وملت براستى افتخار خود را در دنيا وآخرت كامل نمودم و بر تمام وكلا است كه اين نعمت عظمى را از دست ندهند اما يك عرضى دارم وآن اين است كه لابد من در فرنگستان دوست و آشناى زياد دارم از من خواهند پرسيد كه مسئله بانك ملى را چه كرديد و شما كه وكلاى ملت بوديد ندانستيد كه روح مملكت وجان ملت بسته باين اساس است متحيرم چه جواب بگويم حال يك جواب سريعى بمن بگوييد كه منهم در آنجا بگويم و يكى ديگر اينكه در ششماه قبل يكى از اعاظم و بزرگان فرنگستان بمن نكته گفته است و تاحال نگفته ام ولى حالا چون ميروم ميگويم و آن اينست كه بمن گفتند اگر ملت ايران نتواند تشكيل بانك ملى بدهد و نتواند با سرمايه خودش حفظ حقوق خود را نمايد حالت اين مملكت حالت مصر است وحال سلطنت مثل حال خديو مصر. يكى از رؤساى بانك ووكلا اظهار داشت اميدواريم اين ملت غيور بهمين نيتى كه دارنددست برندارند وگمان هم نميكنم كه با وجود تسامح از طرف دولت از پيشرفت اين اساس دست بردارند وتا جان دارند ايستادگى خواهند نمود چنانچه ميبينم مثل اين خوانين كه پنج هزار تومان براى سرمايه اين اساس داده اند و گردن بندهاى خود را كه الماس و جواهرات است داده اند فروخته شده در بانك گذارده شود والبته مردها هم هست كه نموده اند بيش از پيش همت خواهند كرد و يكى از وكلاى آذربايجان چنين اظهار كرد با كمال افسوس مجلس محترم يك عضوى از اعضاى خود را روانه مينمايد كه چشم وچراغ اين مجلس بود والبته در فرنگستان از بابت بانك وغيره از ايشان سئوال خواهند نمود و من تكليف ميكنم كه امروز همين صحبت را بكنيد و ما چهار ماهست كه در همه جا جملات سخت برؤساى بانك ملى كرديم حتى در قبولى نوشتن حوالجات دولتى و ملت هم نهايت همراهى را كردند معهذا دولت در آخر مرحله مسامحه نموده و نميخواهد پول از بانك ملى بگيرد حالا مجلس بايد بداند كه اخر اينكار چه خواهد شد واين مطلب نبايد در اطاق خصوصى مذاكره شود بايد در همين مجلس علنى گفتگو شود ما با آذربايجان كه در اين چند روزه در خصوص بانك گفتگو كرديم آنطور كه ديديد همراهى نمودند ساير ولايات هم البته همراهى خواهند نمود در اينصورت ما هيچ كارى نداريم تا ببينيم دولتيان چه جواب خواهند داد و يكى ديگر از وكلا چنين اظهار كرد از طرف ملت ببينيد بچه اندازه اقدام شده حتى زنها همت واقدام نموده اند و امروز چيزى ديدم كه خيلى متأثر شدم يك بنايى ده تومان آورده بود از رؤساى بانك بليط ميخواست يكى باسم خود و يكى باسم پسرش ملاحظه نماييد بچه اندازه ملت همراهست و يكى از وكلاى خراسان بيان نمود البته بايد ملت همراهى در مسئله بانك بكند چنانچه كرده است وگفته شد كلمه وليكن در اين خصوص گفته نشود منهم نميگويم اما ميگويم يك اتحادى مابين دولت و ملت لازم است تا اين اتحاد فيمابين واقع نشود و بر فرض همراهى ننمايند اسباب خرابى خواهد بود پس اين اتحاد را در هر صورت بايد درست كرد اگر اختلاف حضرات نبود تا حالا بانك ملى تأسيس شده و از ثمره آن بهرمند شده بوديم بهتر اين است اتحاد را بدست آوريم معلوم است اين مسئله بانك كه پيش آمده همه مردم حاضرند در همراهى تا جان بدهند بايست آن كلمه اتحاد بدست بيايد. يكى از روساى بانك و وكلا اظهار كرد مكرر در مجلس فقره بانك گفتگو شده دولت يك امتيازى داده و يك شروطى قرار داده و يكى از آن شروط قرض دادن خمس سرمايه است بدولت و فى الواقع اين چهار كرور كه بانك ميدهد مساعدت است جزو شروط نيست در اين صورت وقت مسامحه نيست و برفرض دولت پول نگرفت آيا آن بليطها كه چاپ شده بهم خورد گمانم اين است بهم نخواهد خورد پس ملت در هر صورت بانك را داير خواهد كرد و در اين امتيازنامه هيچ اختلالى روى نخواهد داد. گفته شد تا مردم اطمينان حاصل نكنند اين مجلس نميتواند بعضى اقدامات نمايد جواب داده شد كه كمال اتحاد است فيمابين دولت وملت گفتند با وجود همراهى دولت پس‏
چرا ببانك حواله نميدهد جمعى جواب دادند شايد ميخواهند مذاكره دوباره نمايند واشتباهى شده واين باعث مخالفت نخواهد شد چنانچه در مجلس پريروز هم كه وزرا بودند قرار گذاشتند يك دفعه ديگر مذاكره شود باز يكى از رؤساى بانك چنين عنوان نمود كه اين سئوال را دارم بر فرض دولت پول نخواست واجب است تأسيس اين بانك براى ملت يا نه در صورت لزوم بايد ساعى بود و آنوقت رجوع ميكنيم بامتيازنامه در شروط اگر از طرف ما يك تصورى شده البته بهم مبخورد و اگر از طرف دولت مسامحه شود چه طور يكى از وكلا جواب اظهار كرد كه يكدفعه ما تصويب مينماييم بعجله بواسطه قرض دادن بدولت و يكدفعه بواسطه قرض نگرفتن دولت بايد تجديد نظرى بشود و يكى از رؤساى بانك جواب داد البته در آن صورت عجله لازم نيست وحتى الامكان بايد همراهى شده اين بانك تأسيس شود شايد دولتيها هم ملاحظه فعلا دارند و پول خواهند گرفت ويكى از وكلاى رشت بيان نمود بنده عرض ميكنم رعيت هر مملكتى حق تمنا و استدعايى از شخص اعليحضرت شاهنشاه خود دارد و امروزه بر شماها لازم است كه با كمال همت و عجله بانك را دائر نماييد واين وكلا از طرف ملت از اعليحضرت شاهنشاه تمنا ميكنند كه قبول فرموده پول را از بانك گرفته وحواله بدهند و يكى ديگر از وكلاى آذربايجان چنين اظهار كرد در تأسيس بانك خيلى بايد عجله كرد خواه دولت پول بگيرد يانگيرد از يكى از وكلاى آذربايجان چنين بيان كرد.
كه بناى ما بر اتحاد دولت است وهيچ حرفى كه بوى اختلاف از آن باييد نبايد بگوييم ولى اعتراض غير از اختلافست اگر در اعتراض هم سستى ميكرديم و بكنيم خيلى كار غقب ميافتد و ما بخيال اينكه دولت استنكاف دارد از پول گرفتن از بانك گفتيم مذاكره بانك در اطاقهاى خصوصى نشده در اين مجلس علنى شود ولى حالا رؤساى بانك ميگويند دولت از پول گرفتن استنكاف ندارد پس حالا ديگر مذاكره نمودن در اين خصوص فايده ندارد باشد هر وقت رؤساى بانك شكايت كردند واحساس نمودند كه دولت پول نخواهد گرفت آنوقت اين نميشود اگر در حقيقت حرفى در ميان است بگوييد والا حرف زدن بى فايده است يكى از رؤساى بانك جواب داد آنروز در كميسيونى كه وزراء حضور داشتند شما هم بوديد با آن مذاكرات نميتوان گفت دولت از پول گرفتن استنكاف دارد البته هر وقت احساس كرديم كه استنكاف دارد خواهيم گفت.
معهذا مذاكرات زياد در اين خصوص بميان آمد ويكى از وكلاى رشت اظهار داشت يكى از مواد قانون اساسى تصفيه عمل ماليه است كه مخصوص مجلس است در اينكه دولت يك مقدارى از پيش قسط ولايات گرفته حرفى نيست اگر مسامحه نشود بايد مجلس تحقيق نمايد كه اين پول چه شد و از كجا پول خواهد گرفت ديگر اينكه مردم ميگويند حقوقها نرسيده و حقوق خودشانرا ميخواهند و همچنين قشون حقوق ميخواهد بايددانست تكليف آنها چيست واين پولهاييكه از بابت پيش قسط گرفته شده چه شده ويكى از وكلاء اظهار كرد چون از عمل ماليه صحبت شد عرض ميكنيم در يكماه قبل حكومت گلپايگان و خوانسار را دادند به جناب صاحب ديوان در صورتى كه عارض دارد و جمعى طلب كارند پول ميخواهند بديوانخانه عدليه حاضر نشده كار باين هم ندارم ولى مخصوصا از آنجا بمن كاغذ نوشته اند كه صاحبديوان بنايب الحكومه خود نوشته دو هزار تومان از بابت ماليات گرفته بفرستيد ما ميخواهيم بدانيم آيا بتصويب وزارت ماليه اين پول گرفته ميشود يا نه دور نيست تا يكماه ديگر خيلى از مالايت را بگيريد بايد اين مسئله معلوم شود در اين بين دو طغرا تلگراف از رشت و انزلى رسيد گفتند مطلب اين تلگراف خيلى مهم است بايد مذاكره بشود اين مطلب تلگرافى مطرح شود.
لهذا هر دو تلگراف قرائت شد قريب باين مضمون‏
از رشت:
حضور امناى مجلس مقدس شوراى ملى از انجمن انزلى تلگرافى رسيد كه امين السلطان با كشتى آمده خواست وارد شود اهالى انزلى راه ندادند تكليف معين نماييد.
از انزلى: خدمت آقا ميرزا فضلعلى آقا و آقاى مستشارالدوله و آقاى تقى زاده و آقاى وكيل التجار تقى امين السلطان وارد اهالى مانع و ملت اغتشاش كرده فورا در تلگرافخانه حاضر شويد. در اين خصوص مذاكرات بميان آمد عقايد وكلا مختلف بود يكى از وكلاى آذربايجان اظهار كرد كه اگر بنده را بتگلرافخانه نميخواستند نميگفتم حالا ميگويم وكيل يك تكليفى دارد ملت يك تكليفى دولت يك تكليفى وكيل قسم خورده آنچه كه تكليف خود ميداند در اينجا ميگويد و من آنچه كه مضر بحال مملكت است بايد بگويم و فقط اينجا بايد عقيده خود را اظهار دارم نه در جاى ديگر لهذا خواهش دارم مرا معاف بدارند از رفتن تلگرافخانه بجهت اينكه اگر بروم بايد بگويم بيايد يا نيايد و من آمدن او را مضر ميدانم و با صداى بلند ميگويم آن روز هم گفتم و حالا هم ميگويم و يكى از وكلا چنين تقرير كرد اين آقا كه اظهار عقيده خود را كرد ما او را حق پرست و حق دوست ميدانيم و اظهار عقيده شخصى خود را نمود ولى عقيده من برخلاف عقيده اوست اگر ما بخواهيم تمام اين اشخاص را نسبت بخيانت سابق از مملكت خارج نماييم ده نفر ديگر براى ما باقى نخواهد ماند امروز اعليحضرت شاهنشاه امين السلطان را خواسته و همچو گمان فرموده كه اين اغتشاش را او رفع خواهد كرد ملت از آمدن اين يكنفر نخواهد ترسيد همينطور كه چند روز قبل گفتم اگر قلب شاهنشاه تغيير كندحال مملكت هم تغيير ميكند حالا ديديم اگر مملكت اصلاح پيدا كرد ميدانيم كه او كرده و قلب شاهنشاه را برگردانده و اگر اصلاحى پيدا نشد و فتنه ظاهر شد اين ملت اول كاريكه با يك مستبد خواهد كرد با او خواهد بود و يكى ديگر از وكلا اظهار نمود من اظهار عقيده نميكنم و نميگويم آمدن او صحيح است يا نه ولى اگر مرا راست گو ميدانيد گوش نمايد صحبتى دارم بگويم درهشت ماه قبل پيش از اينكه اين مجلس مقدس تأسيس شود امين السلاطن را در فرنگستان ملاقات نمودم و صحبت شد از زمان گذشته همچو گفتند كه تاريخ بعد از اين نشان خواهد داد كه آيا من ميتوانستم غير از رفتاريكه كردم رفتار ديگرى كرد يا نه واز بابت قرضه اخيره خيلى اظهار پشيمانى و ندامت ميكردند اما معنى شاه پرستى و وطن دوستى را باين كلمه ميگفتند كه حالا بايد دولت ايران مشروطه و مقننه باشد ويكى ديگر چنين بيان نمود كه تا دو روز قبل من از آن اشخاص بودم كه ميگفتم نبايد امين السلطان باين مملكت بيايد ولى ديشب فكر كردم ديدم اگر بنا شد اينطور باشد بايد همه از اين مملكت بروند و اين نميشود بايد عين الدوله را هم خواست و بحسابش برسند نه اينكه در سر خانه و زندگى خودش باشد و يكى ديگر اينطور تقرير نمودند كه بموجب اين تلگرافات در انزلى اغتشاش است و اين شخص هم نوكر دولت است و دولت او را خواسته ملت هم با دولت مخالف نيست حالا خوب است رأى بدهند اين آقايان وكلا را كه خواسته اند بروند تلگرافخانه بگويند اهالى مانع از ورود نشوند قصاص قبل از جنايت كه صحيح نيست. در خصوص رأى گرفتن تشتت آراء شد جمعى گفتند لازم بگرفتن رأى نيست جمعى گفتند بايد رأى گرفته شود كه تكليف اشخاصيكه ميروند بتلگرافخانه معلوم شود و يكى از وكلاى آذربايجان چنين عنوان كرد در اينكه اين شخص خيانت كرده حرفى نيست ولى منحصر بايشانهم نيست اگر بخواهيم بگوييم او نبايد بايد تمام بروند واين عقيده كه آقاى تقى زاده اظهار كردند بملاحظه چيز ديگرى است فعلا دو سه ملاحظه چيز ديگرى است فعلا دو سه ملاحظه بايد كرد اولا اين شخص تبعيد نشده و بميل خود مرخصى حاصل كرده رفت و حالا آمده ثانيا اگر ميخواستيد كه او نبايد همانوقتيكه احضار شد بايد اظهار بداريد نه حالا كه آمده است بانزلى عقيده ام انيستكه او را بپذيرندولى بعد از ورود اگر ديديم كه اساس اين مملكت تغيير كرد همان كاريكه امروز ميخواهيد بكنيد آنروز بكنيد.
بالاخره پس از مذاكرات و مباحثات زياد غالبا ورود امين السلطان را تصويب نموده و قرارشد كه تلگراف مخصوص از طرف مجلس بانجمن انزلى در اين خصوص نوشته شده واخذ رأى شود تلگراف نوشته شد و مختصر مباحثه در الفاظ تلگراف شده پس از تصحيح و تصويب تلگراف قريب باين مضمون نوشته شده قرائت شد جواب نمره 59 و 50 از طرف مجلس محترم شوراى ملى در ورود امين السلطان ردع و منعى نيست البته اهالى آنجا خاصه انجمن در جلوگيرى اغتشاش مساعى جميله مبذول دارند. ورقه رأى منتشر شد 77 رأى در مقابل 4 ورقه رأى مخالف و 9 سكوت داده شد براى مخابره تلگراف فوق و مجلس ختم گرديد.
</section>
<section type="session" number="72">
جلسه: 72
مذاكرات روز يكشنبه 7 ربيع الاول دارالشوراى ملى‏
خلاصه مذاكرات روز شنبه 6 را آقاى سيد محمد تقى قرائت كردند و قرار شد لايحه مميزى امتيازنامه شركت كاغذسازى قرائت شده مطرح مذاكره شود قبل از شروع بقرائت امتيازنامه.
آقا ميرزا محمود خوانسارى- پس از استبداد از رئيس چنين عنوان نمود كه ديروز عرض كردم در باب حكومت جناب صاحب ديوان بگلپايگان و خوانسار و امروز هم عرض ميكنم كه فعلا جمعى هستند و عارضند كه ما او را براى حكومت نميخواهيم بجهت اينكه ديوانخانه عدليه بواسطه عارضينى كه دارد او را توقيف كرده معلوم نيست كى حركت خواهد كرد و ما الان كسى را ميخواهيم كه بعرض مردم رسيدگى نموده و ولايت را منظم نمايد و گذشته از اين مخصوصا فاسد فرستاده و كاغذ نوشته اند كه جناب صاحب ديوان دو هزار تومان حواله داده است نايب الحكومه اش از بابت ماليات گرفته بفرستد و گويا هشتصد تومان هم فرستاده است ميخواهيم بدانيم كه جناب صاحب ديوان هنوز وقتشان بمقر حكومت معلوم نيست اين پول را از بابت ماليات باطلاع كى گرفته باطلاع وزارت ماليه است يا نه اگر مجلس صلاح ميداند چيزى در اين خصوص بوزارت ماليه نوشته شود. گفته شد بعضى كارهاى ديگر هم هست كه بايد از وزارت ماليه ايضاحات خواسته شود و بهمين ترتيب قرار شد از طرف مجلس محترم رقعه نوشته شود.
آقاى سيد الحكماء- وزارت خارجه هم خيلى مسامحه در جواب اخطارات واظهارات مجلس محترم دارند مخصوصا سه دفعه در باب قزاقها بوزارت خارجه نوشته شد هيچ جواب نداده اند. جناب رئيس.
رئيس- غير از اين مطالب ديگر هم هست كه جواب نداده اند.
آقاى تقى زاده- خيال آقاى سيد الحكماء با خيال بنده توافق كرده است و منهم ميخواستم همين مطلب را عنوان نمايم و در حقيقت وزارت خارجه خيلى مسامحه دارد درخصوص آن مطلب مهمى كه نوشته شده بود قرار گذاشتند دو روزه جواب بدهند حال يكماه است جواب نميدهند اگر اذن ميدهيد آن فصل نظامنامه را يادآورى وزارت خارجه نماييم كه نوشته شده هر وزارتخانه تا سه دفعه از عهده جواب اخطارات مجلس برنيامد مجلس محترم عزل آنوزير را از پيشگاه همايونى خواستگار خواهد شد.
رئيس- شايد حالا موقع اخطار اين ماده از نظامنامه نشده باشد ولى يك ماده ديگر هست باين مضمون كه بايد وزارتخانها زياده از اندازه جواب مطالب مجلس را تأخير نيندازند اين ماده را اخطار نماييم قرار شد بهمين طور شرحى بوزارت خارجه نوشته شود سپس آقا شيخ حسين عنوان كردند بايد جداً گندم كمپانى را از آن كسيكه بايد بدهد خواست واين مسئله لازم ومهم است.
رئيس- آقاى امين التجار كه از اعضاء كمپانى هستند لابد مطلع هستند چه قرار داده ند.
معين التجار- مجلس هم شد و مذاكره زياد بميان آمد قرار بود از ملاكين وغيره وزارت داخله گندم گرفته بدهد ولى هنوز نتيجه نبخشيده آقاى رئيس سئوال كردند هيچ نداده اند يا چيزى داده اند جواب داده شد يك مقدار كمى داده اند و مؤثمن الممالك بيان كردند كه همه جا قزاق گذاشته شده از ملاكين گندم جداً مطالبه ميشود. با آقا شيخ حسين عنوان كردند كه محض يادآورى ميگويم آن روى وزارت داخله صورت گندميكه ملاكين داده اند از كمپانى خواسته بود خوب است بكمپانى آن صورت را نوشته بفرستيد كه رفع عذر بشود همه تصديق نمودند قرارشد صورت مزبور را اظهار كردند خوب است آن فصليكه از نظام نامه بلديه باقى است خوانده شده رأى گرفته شود كه يكماه ديگر فراموش نشده تأخير نيفتد و مردم گمان كنند كه بصحه همايونى فرستاده شده جواب داده شد چون صورت نظامنامه بلديه نزد آقاى حاجى سيد نصرالله است و هنوز نيامده اند باشد بعد از آمدن ايشان در اينموقع شروع بقرائت امتيازنامه شركت كاغذسازى شده در فصول و مواديكه قرائت گرديد نهايت مداقه و مباحثه بعمل آمده قرار شد دفعه ديگر باشد با حضور خودشركاء خوانده شود و مجلس ختم گرديد.
</section>
<section type="session" number="73">
جلسه: 73
مذاكرات روز سه شنبه 9 شهر ربيع الاول 1325 دارالشوراى ملى.
خلاصه مذاكرات روز يكشنبه 7 را آقا سيد محمد تقى قرائت كردند قرار شد دو ماده كه از نظامنامه بلديه باقى بود قرائت و تصويب شده رأى گرفته شود و همچنين لايحه مميزى قرائت و مطرح مذاكره گردد قبل از شروع باين دو امر آقاى رئيس التجار چنين عنوان كردند اين كميسيون ماليه چهار ماه است معين و منعقد شده چه كار كرده و چه نتيجه بخشيده.
رئيس- كميسيون ماليه كار زيادى نكرده و نميتواند هم بكند زيرا كه درباب اصلاح جمع پيش از آنكه چندى قبل راپورت داده و در مجلس تصويب شد نميشود اقدامى كرد اما در باب اصلاح خرج يكقسمتى از آن بايد از طرف دولت اقدام شود ويك مقدارى هم از مجلس.
يكى از وكلا اظهار كرد در باب اصلاح ماليه خصوص از بابت خرج بايد تمام وزرا باشد.
رئيس- در اصلاحات خرجى دو صورت دارد يا بايد يكى يكى را قلم برداشته تصحيح نمود و پيش رفت يا اينكه درجات مواجبى از براى طبقات نوكر معين كرد كه كسى بيش از آن اندازه مستحق نباشد واصلاح اينها همه يك مقدارى خالى از اشكال نيست. پس همانطور كه آقاى حاجى سيد نصرالله گفتند يا بايد كميسيونى از وزراء و وكلاء باشد اصلاح نمايند يا بايد بودجه از هر وزارتخانه خواست.
يكى از وكلا اظهار نمود در هر صورت وقت گذشته بايد زودتر اقدام باصلاح ماليه بشود و تكليف حكام معلوم گردد و از قرارديكه يكى از آقايان وكلا كاغذى ابراز داشتند حكومت تنكابن كه رفته باز مثل ايام سابق حواله سپورسات داده و همچنين جناب حاج محمد تقى آن روز تلگرافى ارائه كردند كه سوار رفته مازندران و بى اعتدالى كرده قرار بود وزارت داخله تحقيق و رسيدگى نمايند چه اقدامى تا حال كردند اگر مسامحه در اينكارها نميشد باز امروز حاكم نميرفت مثل سابق سپورسات بخواهد يكى از وكلا گفتند تمام عيب كار ما اين است كه همه حرفهاى ما بكلمه (بايد بشود) ختم ميشود ديگر اقدامى در كار نيست.
يكى از وكلاى آذربايجان چنين عنوان نمودند در مسئله ماليه دو حرف دارم يكى اينكه در دوازده سال قبل كه شاه شهيد نورالله مضجعه مرحوم شد جمع و خرج مملكت مساوى بود بلكه چيزى هم زيادى بود و حال آنكه آنوقت گمرك يك كرور هم عمل نميكرد امروز چهار كرور عايدى دارد پس علت چيست كه امروزه پنج كرور از جمع كسر آمده و ما بجهت اصلاح اين خود را باين طرف و آن طرف ميزنيم علت اين را مجلس بفهمد ديگر اينكه تعديل جمع و خرج ماليه را بايد وزارت ماليه بكند و به مجلس بفرستد تصويب بكننداگرچه درست اطلاع ندارم ولى پريروز تلگراف روسيه را ديدم كه دوماى روس حكم كرد بوزارت ماليه جمع و خرج مملكت را تعديل نمايد وزارتماليه فوراً تعديل كرده وبدواً پيشنهاد نموده اظهار داشت كه بعضى خرجهاى فوق العاده اتفاق مى افتد حالا نميتوانم اصلاح نمايم پس چطور آنجا وزرات ماليه ميتواند ماليه را اصلاح نمايد واينجا نميشود آخر در دوازده سال قبل چطور بود و حالا چه شده كه پنج كرور خرج اضافه گشته يكى از وكلا جواب دادند اينجا علت اينست كه وزرا مسئول در حقيسقت مسئول و مستقل در كار خود نيستند وقتى ميگويند مخارج هر كس معلوم شود پيشرفت نميكند مثل اينكه بعد از آنكه مجلس بر كشتن تيولات را تصويب نموده و رأى گرفته شد باز تيول داده ميشود و وزارت ماليه رامجبور ميكنند كه حتما امضاء بكن و يكى ديگر چنين جواب داد كه دولت روس پيش از اين دولت قانونى بود ويك قانونى در دست داشتند بجهت آن عمل ماليه فوراً اصلاح شد اما اينجا سابق بر اين قانونى نبوده و بودجه صحيحى نداشته واز ترتيب وزارت خانه ها خبر نداشتند در اينصورت اصلاح ماليه اختصاص بوزارت ماليه ندارد آن هم در عرض ساير وزراء است بايد باتفاق همديگر عمل ماليه اصلاح شود باز جناب رئيس در اينموقع عنوان كرند كه پريروز صحبتى شده در عمل ماليه و مطلب باين ختم شد كه وزير ماليه دعوت شده بيايند مجلس و در اين باب گفتگو شود و از طرف مجلس هم دعوت شده اطلاع داده اند روز پنجشنبه ميآيند بايد آنروز اين مطلب را بميان آورد و تكليف صحيح خواست و يكى از وكلا اظهار كرد كه قصور از طرف مجلس است هر مطلبى كه عنوان ميشود او را دنبال نميكند وحال اگر ميخواهيد اين عمل ماليه بگذرد كه در حقيقت اس اساس مجلس است بايد مجلس همه روزه تعقيب نموده بهيچ كارى اقدام نكند و وظيفه مجلس اينست تام دنيا را آتش بگيرد بايد اين رشته را دنبال كند تا نتيجه بدست آيد بر فرض امرى فوق العاده اتفاق افتاد انجمن عليحده تشكيل شود والا تكليف رسمى مجلس همين امر است يكى ديگر از وكلا اظهار كرد اينكه ميگوييد تقصير مجلس است من عقيده ام برخلاف اينست بلكه مسامحه از طرف دولتست چند روز قبل لايحه قانونى برگشتن تيولات داده شد چه نتيجه بخشيد باز تيول ميدهند و ميگوييد شش كرور كسر جمع داريد معهذا ده هزار تومان بيكنفر داده ميشود در اينموقع صحبت از اين شد كه اين شش كرور خرج اضافه شده از چه راه شده و علت چيست بعضى گفتند تمام مستمرى و مواجب وافطاريه و انعام و مخارج فوق العاده شده بعضى جواب دادند كه مخارج فوق العاده يكسال دو سلا بوده و در عوض مواجب و مستمرى و غيره هم بعضى مواجبها مقطوع و ثلث كسر شده و جيزهاى ديگر اضافه گشته و يكى ديگر از وكلا اظهار كرد عمده سبب اين تفاوت بجهت استقراضى است كه شده حال آن پول چه شد نميدانم ولى تخميناً چهار كرور بمرابحه اصل اين قروض داده ميشود و نيز مخارج دولت نسبت بسابق مثل ساير ناس دو مقابل سه مقابل شده جواب داده شد عمده خرج مملكت حقوق قشون است كه از زمان مرحوم نايب السلطنه تا حال بيك ميزان است گفتند از بابت سفراء مخارج زياد شده جواب دادند در ماه قبل تذكرة احداث شده است بالاخره پس از مذاكرات زياد در اين باب آقاى رئيس التجار باز عنوان كرد كه عرض من بى نتيجه نماند من عرض ميكنم وقت گذشته بايد بهر ترتيبى هست جمع و خجر مملكت اصلاح شده مساوى شود كى شروع باين كار خواهد شد؟ رئيس جواب دادند وزارتماليه روز پنجشنبه ميآيد بايد جداً باين امر اقدام شده تعقيب شود.
يكى از وكلا اظهار داشت دو چيز است بايد همه روزه مذاكره شود يكى مسئله تعديل ماليه و يكى عمل بانك ملى بذهن قشون چنين داده اند كه مجلس مانع است از اينكه پول بآنها داده شود و حال آنكه مجلس كه تصويب استقراض اين چهار كرور را نمود محض خاطر قشون بود كه بحقوق خودشان برسند. يكى اظهار كرد كه من بآواز بلند ميگويم دولت حقوق قشون را دويست و شصت و پنج هزار تومان بموجب صورتيكه پريروز بمجلس دادم داده اند از قرار ذيل:
 (صد هزار تومان از بابت پيش قسط خراسان و فارس)، (صد هزار تومان از بابت تلگراف خانه،) (شصت و پنجهزار تومان هم بانك داده است). حال در عوض اين برات تومانى چهار هزار خريده شده با هفت هزار تومان مواجب وزير لشكر داده شده و بقشون نرسيده نميدانم. يكى ديگر از وكلاء بيان كرد در مجلس پريروز عرض كردم وامروز هم عرض ميكنم كه اين پول داده شده ولى به اكثر قشون نرسيده بايد از وزارت جنگ تحقيق شود كه اين پول پيش كيست گرفته شده بافراد قشون برسانند يكى از وكلا اظهار كرد كدام وزارت جنگ شما تا حال هيچ وزارت جنگ را ديده ايد اگر مجلس صلاح ميداند يادداشت شده چيزى بوزارت جنگ در اينخصوص نوشته شود. يكى ديگر از وكلا بيان كرد بهمين طوريكه گفته شد پول داده شده ولى از قرار اطلاع خارجيكه دارم صورتيكه چندى قبل بمجلس دادند و دويست و سى و پنجهزار تومان از بابت حقوق قشون نوشته بودند اين برآورد حقوق هشت ماهه قشون بوده آنهم بتنصيف و حال چهار ماه هم تا اخر سال افزوده ميشود قشون از بابت اين چهار ماهه و از بابت نصفه آن هشت ماهه طلبكار است و ميخواهد و آن دويست و شصت و پنجهزار تومان به قشون داده شده جواب داده شد ابداً اينطور نيست و در آن صورت اكثر حقوق قشون تا آخر سال قلمداد شده ولى ديگر خريدن برات تومانى چهار هزار و هفت هزار تومان مواجب وزير لشكر جزو آن نبوده است و يكى يدگر از وكلاء چنين عنوان نمود كه ما وزراء جنگ را نميشناسيم كه اين تحقيقات را نماييم زيرا كه باز مى بينيم وزارت لشكر وزارت قورخانه وزارت ذخيره و غيره هست و تمام روى پاكتها مهر وزارت ميزنند همينقدر بما ميگويند وزير مسئول هشت نفر است ما هم خوشحال ميشويم ديگر در فكر رسميت آن نيستيم و يكى ديگر بيانكرد چندى قبل با وزير ماليه از بابت عايدات امساله گمرك صحبت شد جواب دادند بعهده من است و من مسئول هستم اما اگر حالا بپرسيد ميگويند من نميدانم و فرامين را امضا ميكند و همينطور ساير كارها مانده تا وزارت ماليه اينجا حاضر نشوند و سئوال و جواب دراين خصوص ننماييم تكليف معلوم نخواهد شد همچنين در خصوص حقوق قشونى هم بايد وزارت جنگ حاضر شود ولى عيب كار اينجاست كه تمام وزرا اسماً مسئول هستند نه رسماً اگر رسماً مسئول بودند ابدا اقدام باينگونه كارها نكرده و فرامين را امضا نميكردند. يكى ديگر اظهار داشت كه جهت مسامحه بيك اندازه نزد همه آقايان بايد معلوم باشد تاحال يكماه از سال نو گذشته و بهمين مسامحه يكماه ديگر هم ميگذرد از آن طرف هم حكام اقدام بكارهاى سابق خودشان كرده و ارباب تيلو هم در تيولات خود دخالت مينمايند آنوقت ميگويند امساله كه وقت گذشته شما مشغول كر باشيد باشد براى سال آينده و يكى ديگر از وكلاء چنين اظهار داشتند اين مذاكرات كه شده تماما صحيح ولى بايد حرف نباشد و نتيجه بدست آورد آقا ميرزا ابراهيم زنجانى لايحه نوشته اند كه در همين خصوصها است خوانده شود در اين وقع وكيل خوانسار ورود بمجلس نمودند آقا سيد محمد تقى ايشان را معرفى كردند باينطور آقا شيخ محمد باقر كه از اجله علماء خوئانسار و وكالت از طرف اهالى آنجا دارند. مجلس كمال مسرت را از ورود ايشان دارد. تمام وكلا تبريك گفته و معزى اليه بعضويت مجلس پذيرفته شد و لايحه آقا ميرزا ابراهيم زنجانى قرائت گرديد كه مختصراً اشعار داشت باينكه آنچه لوايح قانونى و غيره نوشته شده تماما فهرست شده چاپ كرده بوكلا بدهند كه همه بدانند ونيز آنچه نوشته شده و بصحه همايونى رسيده ولى هنوز اجرا نشده فهرست عليحده شود و هچنين آن عنواناتيكه گفتگوى آن قطع و تمام شده اما بصحه فرستاده نشدده فهرست عليحده شود كه بصحه همايونى فرستاده شود ونيز مطالبيكه گفتگوى آن قطع نشده فهرست جداگانه شود مذاكره آنها شده ناقص نماند و مطالبيكه مهم است و هنوز هيچ در مجلس عنوان نشده فهرست شده با رعايت الاهم فالاهم در تحت مذاكره آيد ديگر آنكه آقايان وكلا بنوبت نطق بنمايند ونيز وقت مجلس را وسعت بدهند.
در اينخصوص ها مذاكرات بميان آمد يكى از وكلا بيان كردند وظيفه كه ميخواهيد اجرى شود ترتيب آن همين است كه در اين لايحه نوشته شد. يكى ديگر بيان نمود چون در اين لايحه از وسعت وقت مجلس نوشته شده پس خوب است وقت مجلس معين شود كه در آن ساعت همه حاضر گشته و مشغول مذاكره گردند جواب داده شد تعيين ساعت و وقت مجلس وظيفه جناب رئيس است. يكى ديگر اظهار كرد بر فرض از صبح بياييد تا دو ساعت از شب رفته گفتگو نماييد مجرى نشود فايده اش چيست الان حال اين مملكت در بحران است.
يكى از وكلا چنين عننوان نمود كه در اوايل ماه صفر تظلمى از همدان شده بود و بتوسط من بوزارت داخله داده و حكم آنرا مشير دربار نوشته اند و از آن وقت تاكنون نزد ايشان مانده و هر وقت مرا مى بينند دعوت بخانه خودشان نموده ميگويند يك چيزى هم براى من بياوريد و منهم سابقاً رشوه ميدادم. ولى از آن وقتيكه قانون رشوه نوشته شده نميتوانم چيزى بدهم و حكم هم درنزد مشير دربار مانده اين است حال احكامى كه صادر ميشود. بعضى گفتند اين مطلب شخصى است نبايد در اينجا مذاكره شود و يكى ديگر از وكلا عنوان نمود چنين مذاكره شد كه در مطلب اهم حرف بزنيم حال سه ماه است كه از وزارت داخله استرداد اسراى قوچان را خواسته ايم كو؟ چه كرده اند؟ و چه اقدام نموده اند و چند دفعه وعده دادند كدام نتيجه را بخشيد آيا اين مطلب مهم نيست؟
جواب داده شد كه هر وقت از استرداد اسرا صحبت ميشود پاى آصف الدوله را داخل نموده مذاكره او ميشود كه بايد در مجلس حاضر شود يا نشود و مطلب شخصى شده مقصود از ميان ميرود ما بايد بهر طورى كه هست استرداد اسرا را جداً بخواهيم گفتند تا وزارت داخله را نخواهيم بجهت استرداد اسرا تكليف معلوم نميشود پس خوبست براى روز پنجشبنه دعوت شود جواب داده شد كه روز پنجشنبه وزير ماليه خواهند آمد باشد براى روز شنبه و گفتگو از مسامحه وزرا شد گفتند همه اينطور نيستند جناب وزير ماليه و جناب وزير علوم و حضرت والا وزير عدليه مشغول كارند و يكى از وكلا اظهار كرد مطلب متفرق شد آقايان بايد بدانند كه در گفتگو بايد تا روز پنجشنبه و شنبه صبر نماييم روز پنجشنبه با وزارت ماليه در خصوص تبديل ماليه و غيره مذاكره ميشود تا روز شنبه و يكشنبه تكليف معلوم خواهد شد.
در اين موقع دو ماده از نظامنامه بلديه باقى مانده بود قرائت شد عموم تصويب نمودند ورقه رأى منتشر گرديده اخذ رأى شد از اينقرار:
 (ورقه سفيد 69)، (ورقه كبود 1)، (امتناع 910، باز صحبت و مذاكره از تعيين وقت مجلس شد.
يكى از وكلا چنين عنوان نمود جناب رئيس جمعى از وكلا دو خواهش دارند يكى تعيين وقت مجلس و يكى هم مطلبى كه در مجلس آتيه مطرح مذاكره خواهد شد در آخر مجلس روز قبل اطلاع داده شود كه وكلا بدانند در مجلس آينده در چه خصوص گفتگو خواهد شد.
رئيس جواب دادند فعلا در مجلس روز پنجشنبه گفتگوى عمل ماليه خواهد شد و در خصوص وقت مجلس هم مكرر گفته شد از سه بغروب مانده ولى آقايان وكلا از دو زودتر نيامده اند.
احسن الدوله- اغلب عرايضى كه بانجمن عرايض ميرسد صاحبان آن معلوم نيست واسباب گرفتارى شده اجازه بدهيد آن لايحه كه در اين باب نوشته شده قرائت و تصويب نمايند اعلان شود پس از اجازه رئيس آقا سيد محمد تقى لايحه را خواندند فى الجمله مذاكره در مواد آن شد تصويب كردند كه اعلان شود و يكى از وكلا استفسار نمود كه آيا اعضاء انجمن عرايض حق دارند در مطالب عرايضى كه بانجمن داده ميشود دخالت نموده تحقيق نمايند يا فقط حق ارجاع را دادند اگر فقط همان رجوع كردن جواب عرايض بهر وزارت خانه كه متعلق است باشد اين كار را يكنفر منشى هم ميتواند از عهده برآيد ديگر لازم نيست عده از وكلا محترم در انجمن عرايض بجهت اين كار باشند جناب رئيس جواب دادند معمول همه جا اين است كه اعضا انجمن عرايض داخل در امر حكومت و اجرى نميشوند ولى كسب اطلاع مينمايند البته اينجا هم هر چه ميتوانند بيد تحقيق نمايند.
لايحه كه آقاى احسن الدوله در خصوص انتظام انجمن عرايض نوشته بودند.
 (1) بعموم اهاى محترم ايرن اعلان ميشود كه از اين ببعد هر يك از افراد ملت مطلبى يا شكايتى راجع بمجلس مقدس شوراى ملى و يا انجمنهاى ايالتى و ولايتى داشته باشد از روى حقيقت بطور اختصار اصل مطلب را بدون حشو و زوايد نوشته و خودش را بتوسط يكنفر از معروفين آن محل معرفى كرده جا و مكان خود را بطور واضح يادداشت نمايد كه براى رسانيدن جواب در پستخانها اسباب شبهه واختلاف فراهم نيايد.
 (2) در تهران براى سهولت تسليم عرايض يك صندوق عرايض بديوار صحن مجلس مقدس شوراى ملى نصب خواهد شد تا صاحبان عرايض بى معطلى عرايض خودشانرا تسليم نمايند.
 (3) از اين ببعد مقرر است كه در طهران اعضاء محترم انجمن عرايض از چهار ساعت بظهر مانده در سر خدمت محوله بخود حاضر ودر روزهاى معينه ذيل مطالب عرايض را قرائت كرده بجاهاى لازمه رجوع نمايند بغير از روزهاى متبركه (شبنه)، (يكشنبه)، (سه شنبه)، (پنجشنبه).
باز صحبت از تعيين وقت مجلس شد يكى از وكلا عنوان نمودند كه جناب رئيس رسماً اخطار فرمايند كه از مجس آتيه وقت مجلس از ساعت سه بغروب مانده است رئيس باز جواب دادند كه من شخصا حاضرم اگر ساير آقايان هم آنوقت بيايند مجلس منعقد ميشود. يكى ديگر از وكلا چنين بيان كرد خوب است براى هر كس سر ساعت حاضر نشد تكليفى معين كرد. اينطور كه در مدت يكماه هر گاه كسى ربع جلسات را دير آمد استعفاء بدهد يكى از وكلاى رشت بيان نمود خوب است هر وقت حقوقى براى وكلا معين شد آنوقت اين قرارداد را بگذارند. سپس يكى از وكلا چنين تقرير كرد اينجا مكرر گفته شد ساعتى معين شود كه در آن ساعت وكلا تماما حاضر شده و شروع بمذاكره شود اين بكلى غلط است مجلس ابداً ساعت معين ندارد گفتگوهايى كه ميشود بايد صورت آنرا در مجلس قبل بدهند آنوقت مقدار گفتگوى در آن مطلب معلوم ميشود همه روز جناب رئيس ميفرمايند در فلانساعت حاضر شويد پس معين شدن ساعت بسته بآن مطلب است كه مذاكره خواهد شد در همين چند روزه در لندن مجلس 27 ساعت طول كشيد در مجلس مطلب معين شود زمان از روى آن مطلب معين خواهد شد در اينصورت چطور ميشود قانون معين نمود براى تعيين وقت مجلس مجلس هيچ زمان وقت ندارد پس مهم اين است مقدار مطالبى كه گفتگو خواهد شد قبل از وقت افطار شود آنوقت مقدار زمان فهميده ميشود كار را بايد از راه و روش طبيعى نمود وقتى كه جزئى است نميشود وقت كلى براى او مصرف كرد پس عقيده من اين است صورت نطق مجلس پيش از وقت معين گردد كه در خانها مباحثه و مذاكره شود.
پس از فى الجمله مذاكره در اين باب يكى ديگر از وكلا چنين اظهار كرد اينطور كه گفته شد صحيح است ساير جاها پروگرام دارد ولى اينجا چون فعلا مرتب نيست اين است گفته شد وقتى معين شود گه لااقل در آنوقت حاضر شوند و كار فوق العاده هم در انجمن باشد. در اين موقع آقا سيد محمد مجتهد تلگرافى از كاشان آمده بود دادند قرائت شود خوانده شد خلاصه آن قريب باين مضمون بود (از كاشان توسط حضرت حجت الاسلام آقا ميرزا سيد محمد مجتهد بهيئت اجماعيه مجلس مقدس شوراى ملى جان نثاران در بازار يهود كه ابداً داخل بازار مسلمين نيست سالهاى سال است مشغول كسب هستيم حال بعضى از اشرار مسلمين مزاحم شد و تهديد قتل مينمايند اينجا بتلگرافخانه آمده و جان جان نثاران در خطر است بفرياد برسيد) (امضاء جماعت يهود) رئيس چنين عنوان نمودند آقايان وكلاى كاشان بايد بدانند كه اين محل سكناى آنها بوده يا نه يكى از وكلاى كاشان جواب دادند كه اين محل در اجاره آنها است گفتند در اين صورت كسى حق مزاحمت ندارد و قرار شد تلگراف مزبور بوزارت داخله فرستاده شود كه موجبات آسايش عارضين را فراهم آورند و خود آقا سيد محمد محض اميدوارى آنها يك جواب مختصرى مخابره فرمايند. در خصوص وكيل ايلات مذاكره بميان آمد پس از فى الجمله گفتگو يكى از وكلا چنين عنوان كرد خوبست ترتيب انتخاب وكلاى ايلات اينطور داده شود كه هم ايلى يك نفر بفرستد بانجمن ايالتى كه در تحت حكومت آن هستند و بعد يك نفر از وكلاى ايلات در انجمن ايالتى باكثريت آراء منتخب شده اينجا فرستاده شود جمعى تصديق كردند كه اين ترتيب خوبست.
پس از اين مذاكره اين شد كه شجاع السلطان برياست ايل بختيارى مامور شده از قرارى كه ميگويند مشاراليه برود اسباب توليد فساد خواهد شد چند نفر از وكلا كه از ترتيب رياست ايل بختيارى اطلاع داشتند جواب دادند كه رفتن مشاراليه باعث فتنه نخواهد شد.
سپس يكى از وكلاء عنوان نمود كه جواب اين عراقيها را كه از دست حاج آقا محسن عراقى شاكى آقا ميرزا سيد محمد مجتهد فرمودند كه حاج آقا محسن را دولت خواسته ولى گويا او در آمدن مسامحه دارد و يك بلواى جعلى فراهم آورده است يكى از وكلا اظهار كرد گويا جهت مسامحه ايشان اين باشد كه از اينجا اشاره شده نبايند رفع خواهد شد جناب آقا فرمودند ميدانم از كجا اشاره شد ولى قبول نشده ونخواهد شد مجلس بايد جدا احضار او را از دولت بخواهد و در اينوقت مجلس ختم گرديد.
</section>
<section type="session" number="74">
جلسه: 74
مذاكرات روز پنجشنبه 1 شهر ربيع الاول 1325 دارالشوراى ملى‏
امروز وزير ماليه بر حسب دعوتى كه از طرف مجلس شده بود در دارالشوراى ملى حضور بهم رسانيدند. بدواً يكى از وكلا از بابت گندميكه بايد دولت بكمپانى نان بدهد عنوان كرد باينطور. آن روزيكه وزارت داخله شرحى بمجلس محترم در خصوص گندم نوشته بود در باب گندم بدهى دولت چنين نوشته بود كه بايد اتمام اين مسئله از وزارت ماليه خواسته شود حال كه وزارت ماليه حضور دارند سئوال ميشود تكليف گندم بدهى دولت چه شد عمل نان خيلى مغشوش است و كمپانى هم درست از عهده برنميآيد.
وزير ماليه جواب دادند آن گندميكه بايد ملاكين بدهند صورت آنرا نوشتيم حاجب الدوله مأمور شدند كه بگيرند و بكمپانى برسانند.
اما در خصوص گندميكه از بابت خالصجات بايد داده شود هشت هزار تومان از بابت كرايه حواله داديم كه گندم حمل كرده بياورند حال اگر مسامحه بشود از طرف مأمورين است يكى از وكلاء سئوال نمود مشغول شده ند بدادن گندم؟
يكى از روساى كمپانى چنين جاب داد باز گندم بدهى دولت هفت هزار خروار و كسرى است حال بهمه جهت هزار و هفتصد خروار محل در خالصه معين شده باقى محل ندارد.
باز همان وكيل كه بدواً عنوان گندم را كرد اظهار داشت كه مقصود از اين بيان اين است كه زودتر اين گندم بكمپانى برسد كه عمل نان خيلى مغشوش است و مردم نان ميخواهند.
وزير ماليه جواب دادند اگر كار با يكنفر وزارت ماليه باشد هيچ اشكال ندارد ولى كسى ديگر هم مداخله دارد وآنها هم مشغول هستند در انظار چنين ميآيد كه از يك نفر كار ساخته ميشود. يكى ديگر از وكلا چنين عنوان كرد روساء كمپانى اگر اينجا هستند كه سئوال و جواب شود والا اين گفتگوها فايده ندارد اين يك قراردادى است مابين دولت و كمپانى و مخصوصا در آن قرارداد شرط شده كه اگر دولت تمام گندم را نرساند خود كمپانى از هر جا هست خريدارى نموده قيمت آنرا از دولت دريافت دارد واين شرط براى همچو روز بود كه دكانهاى نانوايى منحصر به بيست دكان نباشد نه براى اينكه دولت گندم را از قرار خروارى پنج تومان بكمپانى بدهد يكى از روساى كمپانى چنين جواب داد كه شما اين مسئله را دانسته ميگوييد يا ندانسته آن شرط اين طور است كه دولت گندم بقيمت روز بخرد و تحويل بكمپانى بدهد و اگر نتوانست آنوقت كمپانى خودش بخرد و نقداً قيمت آنرا دريافت نمايد.
جمعى گفتند اينطور نيست و بعضى از رؤساى كمپانى كه بودند گفتند همين طور است مذاكرات زياد شد بالاخره صورت قراردادنامه را ابراز كرده خواندند.
شرط ششم آن قريب باين مضمون بود.
حضرت مستطاب اشرف صدر اعظم مد ظله متعهد است چنانچه از مقدار پانزده هزار خروار گندم بدهى دولت كه از تاريخ امضاى قراردادنامه تا دو ماه بايد تحويل كمپانى بشود چيزى كسر داشه باشند و در انبار دولتى نباشد آن باقى مانده را بقيمت عادله خريدارى و تحويل كمپانى نمايند هر گاه در مدت يك ماه خود دولت خريدارى نكرد كمپانى مجاز است بهر مظنه كه بتواند وكالتاً از طرف دولت گندم خريدارى نموده و وجه نقد دريافت دارند.
جمعى گفتند بموجب اين شرط كمپانى قصور كرده بايد گندم برساند.
يكى از روساى كمپانى جواب داد اين گندميكه بايد دولت برساند دو گندم است ده هزار خروار مال ملاحسين است و و پانزده هزار خروار مال خود ديوان اين شروط براى پانزده هزار خروار آنرا چرا نرسانده اند و شرط ديگر هم همراهى دولت بود براى حمل ونقل گندم الان در قم در قزوين در عراق گندم است ولى مال نيست كه حمل شود و علاوه اينكه شرط شده كمپانى مجاز است گندم بخرد اين در صورتى حاضر است كه از اين بيست و پنج هزار خروار گدم كه بايد دولت برساند دو سه هزار خروار اگر كسر آمد كمپانى خريدارى نمايد نه دوازده هزار خروار.
يكى از وكلا اظهار داشت همه اينها صحيح ولى تشكيل اين كمپانى معتبر براى امروز بود كه اگر از صد هزار خروار گندم يكمن هم نرسيده باشد خودش گرفته بدهد و مردم را بى نان نگذارد. يكى ديگر اظهار كرد كه اگر دولت مساعدت نكند كمپانى قدرت دارد يا نه جواب داده شد قدرت پول است باز مذاكرات زياد در اين خصوص شد همان وكيل كه ابتدا عنوان نان را كرده بود چنين اظهار داشت كه جناب وزير ماليه فرمودند از روى اين قرارداد بايد رفتار شود از اين قرارداد معلوم ميشود كه هرگاه گندم ديوان نرسيد كمپانى خريده و پول آنرا دريافت دارد ولى واقعا آن روز قيمت گندم از امروز كمتر بوده و حالا ضرر كمپانى ميشود بايد دولت مساعدت نموده گندم را براسند اما كمپانى هم قرار داده بايد نان مردم اين شهر را برساند و اين مردم نان ميخواهند.
در اين موقع كسى ديگر خواست نطق كند همين وكيل اعتراض نمود كه ما مكرر گفتيم تقصير تندنويسان روزنامه است كه درست مذاكرات را ضبط نميكنند ولى آنها هم تقصير ندارند با اين ترتيب البته كسى نميتواند درست ضبط كند.
و يكى ديگر از وكلا اظهار داشت بلى چند دفعه ما اعتراض بمدير روزنامه مجلس نموده ايم ولى مدير محترم آن از همه جهت مبرا و منزه است تندنويسان نميتواند درست نطقها را ضبط كنندو جمعى نيز تصديق كردند كه همين طور است)
سپس عنوان شد كه با اين مذاكرات در اينجا نميشود اصلاح كرد بايد در انجمن عليحده با حضور وزير ماليه و وزارت داخله و شركاء كمپانى و وكلا قرارداد اين كار را بگذارند گفتند معلوم شود تا چند روز ديگر ميشود كه كمپانى نان را فراوان كند وزير ماليه عنوان كردند انصاف نيست تقصير را بگردن يكديگر بگذارند كمپانى متعهد است نان را بدهد و دولت هم قرارداد خود را مجرى كند منتهى يا گندم يا پول خواهد داد حال يك مجلسى بشود كه من و وزارت داخله و حكومت و بعضى از وكلا حضور داشته باشند قرارى گذاشته شود. گفتند طورى باشد كه نان فراوان شود هر چه زودتر بهتر و يكى از وكلا چنين اظهار كرد معنى لفظ كمپانى را تحقيق نماييد معلوم ميشود كمپانى يعنى چه يعنى خلاق كه از هر جا باشد بايد حاضر نمايد يكى ديگر از وكلا چنين تقرير كرد كه در چهار پنج ماه قبل در حضور حجج اسلام و وكلا محترم آقا شيخ حسين فرياد كرد در خصوص محتكرين كه يك قرارى بگذاريد بجهت امورز بود حال اگر گندم را بيست و پنجتومان خريدارى ميكردند گندم فراوان بود چون شركاء كمپانى ميخواهند از چهارده تومان بالاتر نخرند محتكرين هم نميدهند والا اگر كمپانى بخواهد گندمهاى اين شهر بيرون بيايد يا بياد بهر قيمتى هست بخرد و ضرر كند يا از دولت گرفته برساند و در حقيقت اجزاء كمپانى نسبت بكمپانى خيانت كردند گندم را در ميدان خوابانيدند كه از چهارده تومان بالاتر نخرند صاحبان گندم هم از پشت دروازه گدم را برگردانده بردند فعلا آنچه علاج اينكار است اينست كه بهر قيمت باشد امروز كمپانى اين گندم را بخرد لابد بعدش ارزان خواهد شد و يكى ديگر اظهار كرد كه براى ديوان تكليفى معين و براى كمپانى هم يك تكليفى معين شده اما براى محتكرين هيچ تكليف معين نشده بايد بروند آسوده باشدند آخر براى آنها هم يك فكرى بايد كرد بالاخره پس از مذاكرات زياد در خصوص نان قرار شد روز جمعه دو ساعت بغروب مانده وزير ماليه و وزير داخله و حكومت دارالخلافه با جمعى از وكلاء مجلسى تشكيل داده قرار صحيحى سريع در خصوص عمل نان و گندم بگذارند پس از اين از بابت اصلاح ماليه صحبت بميان آمد يكى از وكلا چنين عنوان كرد: جناب وزير ماليه اينكه دولت شش كرور كسر داشت جهتش غير از اين بود كه حكام ماليات را ميگرفتند و خرج تراشى ميكردند امسال يا دولت مرحمت كرد يا ملت زحمت كشيد در هر صورت بتصويب مجلس قرار شد عايدات دولتى بتوسط مأمورين وزارت ماليه عايد شود كه ديگر حكام دخالت نداشته باشند الان يكفقره اينست كه اغلب حكام گويا بى اطلاع مجلس و بى اطلاع وزارت ماليه ماليات ميگيرند از آن جمله صاحب ديوان است كه اينجا عارض دارد وزارت عدليه او را توقيف نموده غدقن كرده است نرود ويك نفر ش هزار تومان از او طالب دارد صحبت شده در يكجايى گفته من افلاس نامه دارم حكومتى كه از حالا افلاس نامه داشته باشد و بدون تصويب و اطلاع وزير ماليه بنايب الحكومه خود حواله كند دوهزار تومان از ماليات گرفته بفرستند آيا بچنين حكومتى مطمئن هستيد. وزير ماليه جواب دادند مطمئن نيستم و در صورتيكه بى اطلاع وزارت ماليه از ماليات گرفته باشد البته ممانعت نخواهد شد همان وكيل اظهار كرد اگر اين مسئله را ثابت كردم صحيح است يا نه وزير ماليه جواب دادند اگر ثابت ومحقق شد البته مؤاخذه خواهد شد و همان وكيل باز اظهار داشت فقره ديگر مسئله تيولات كه مجلس رأى داد برگردد و گفته شد وزارت ماليه تلگراف بكند بتمام حكام كه تيولات توقيف بشود و از باب تيول مداخله نكند تا رأى مجلس بصحه برسد معهذا باز ارباب تيول مداخله دارند وزير ماليه جواب داد كه هنوز اين مسئله قانونى نشده همان وكيل جواب داد كه لايحه قانونى آن نوشته شده و براى صحه همايونى فرستاده شده و با وجود اين آيا صحيح است كه ارباب تيول مداخله نمايند و حال آنكه از اكثر جاها عريضه زياد رسيد كه رعايا اظهار تشكر و خوشحالى نموده بودند كه الحمدالله تيولات موقوف شد و بلافاصله عريضه هاى تشكى رسيد كه ارباب تيول باز دست انازى در تيولات ميكنند وزير ماليه جواب دادند تكليف اين است كه از طرف مجلس چيزى در اين خصوص رسما بمن نوشته شود يكى از وكلا اظهار داشت كه بعضى چيزها است‏
كه اصلا غلط است و رأى مجلس متوجه برفع آن ميشود در اين صورت ديگر نبايد منتظر لايحه قانونى شد اين امر تيول يك مسئله غلطى است و من پيش از آنكه از مجلس رأى داده شود ببرگردانيدن تيولات هر وقت رعيتى عارض و از ارباب تيول تشكى كرد فورا آن تيول را برگرداندم مثل اينكه حرمه الدوله تيولى دارد در گلپايگان و رعايا اينجا عارض شده گفتند نميخواهم منهم برگرداندم بعد معدودى عارض شدند كه ما ميخواهيم و صاحب تيول خوب است گفتم بايد ثابت كرد بالاخره دوباره برقرار شد حال جمعى آمده اند بعضى ميگويند ميخواهيم جمعى ميگويند نميخواهيم البته اين مسئله غلط است ولى چون سالهاى سال معمول بوده برداشتن آن بايد در تحت قانون بيايد جواب داده شد در هر صورت مسئله تيول غلط است يا نه.
پس بايد مساعدت كرد كه اين چيز غلط برداشته شود يك احتمال دارد در باب برگشت تيول بنظرشان ميآيد كه بارباب تيول حقوق نرسد واز اين جهت راضى نباشند ولى مجلس ميگويد تيولات برگردد و همچنين ميگويد و اهتمام دارد كه حقوق ارباب حقوق را در موقعش ببرند در خانه بدهند.
وزير ماليه اظهار داشتند اين مسئله صحيح است و بودن تيول غلط است و هيچكس هم راضى نخواهد بود بباقى ماندن تيولات اما چون عموميت داشت وسالها معمول بود بايد يك لايحه قانونى نوشته شود كه بموجب آن برگردد منتهى حالا ميگوييد مداخله نشود تا وقتيكه آن قانون بصحه همايونى برسد چون اين مسئله موقتى است يك چيزى از طرف مجلس بمن نوشته شود كه تيولات توقيف شود تا من تلگراف كرده توقيف كنم يكى از وكلا چنين گفت كه در آن رقعه بايد نوشته شود از آنوقتيكه مجلس راى داد نبايد در باب تيول مداخله كنند گويا بعضيها حكم گرفته اند كه دخالت نمايند اينطور كه نوشته شد ديگر نميتواند مداخله نمايند.
وزير ماليه گفتند صحيح است بايد همينطور نوشته شود.
يكى ديگر از وكلا عنواننمود مطلبى كه اهم است و حقيقت وظيفه مجلس است اين است كه اين كسيرا كه داريم چه بايد كرد در جمع آن نظرى بود كه از طرف مجلس شد در خرج چه بايد كرد يك نظرى اين است كه وزارتخانها هر كدام بودجه خود را نوشته بدهند بتصويب مجلس برسد و يك نظر ديگر اين است كه خود جناب وزير ماليه نظرى كرده تصحيح نمايند و بتصويب مجلس برسد حاصل اينكه طورى بشود كه جمع و خرج مطابق شده كسر نداشته باشيم، وزير ماليه چنين جواب دادند ترتيب ماليه يكى از مشكل ترين كارها است و در همه جا همينور است اينكه گفتند وزراء هر كدام بودجه خود را نوشته بدهند اين تتريب در اينجا نبوده فقط وزارت جنگ يك بودجه داشته ولى آنهم نه مخصوص بلكه داخل يكديگر از قشون و غير قشون پس اينرا نميشود گفت بودجه قشونى يا بر فرض وزارت ماليه خواست بودجه بدهد مثلا بنده ميروم بآن اشخاصيكه هستند ميگويم بنويسند و اين خيلى طول دارد بايد اتصالا بگوييم و بنويسيم پس از اين راه كه هر وزارتخانه بودجه خود را نوشته و بدهد نخواهد شد اما اينكه گفتيد وزير ماليه تنها خودش اصلاح نمايد اولا ترتيب اين اصلاح اين است كه يا چيزى بر جمع افزوده شود يا چيزى از خرج كسر شود اما آنچه راجع بجمع است بنده نميتوانم على العمباء تصرف و اقدامى بكنم تا اينكه مميزى بشود و اين ماليات طورى مرتب نيست كه آدم بتواند اقدام نمايد فقط چيزى كه بنظر آمد همان مسئله تسعير و تفاوت عمل و غيره بود و از بابت تفاوت عمل هم نميداند چطور گرفتار شده م آنقدر صورتهاى متضاد رسيده كه نميدانم چه بكنم مثلا از اصفهان صورت جمع تفاوت عمل را نوشته فرستاده اند و خرجش را هم نوشته اند بايد چيزى هم دستى داد و معلوم است اين صورت بى معنى است بارى در خصوص خرج البته شما تكليف نميكنيد كه از حقوق اين و آن بزنيم و حقوق مردم را نبايد زد اينها بيچاره اند پس بايد از بعضى چيزهاى زايد كسر نمود اينهم تنها كار بنده نيست مكرر گفته شده كه با حضور وزرا جمعى از وكلا و بندههم باشم اقدام كرده اصلاح نماييم و من معنى مسئوليت را اينطور ميدانم كه هر كس در اداى تكليف خود سعى بكند هر وقت نتوانست بگويد نميتوانم و حالا عقيده من در اين باب اين است. يكى از وكلا اظهار داشت البته مساعدت تمام وزرا در اين باب لازم است و تنها وزير ماليه نميتواند.
يكى ديگر گفت بايد صورت مخارج آن ديده شود وزير ماليه جواب داد اين از خصائص مجلس است بعد از اين يكى از وكلا چنين بيان نمود كه از بابت تيولات گفته شد هنوز جزو قانون نشده ميخواهم از چيزهاييكه جزء قانون شده سئوال كرده بفهمم مساعده ولايات تاكنون چقدر گرفته و چه شده وزير ماليه جواب دادند بى اطلاع من گرفته اند گفتند اين جواب را قبول نداريم وزير ماليه اظهار داشتند چندين مرتبه گفته ام كه بدون اطلاع من گرفته اند و خرج آنهم بى اطلاع من بود سئوال شد از خارج هم اطلاع نداشتيد وزير ماليه جواب دادند گويا صد هزار تومان از اين پولها بقشون داده شده گفته شد خوب چهارصد هزار تومان بوده صد هزار تومان از بابت تلگرافخانه و سيصد هزار تومان از بابت پيش قسط ولايات. چه شده آيا نبايد اين باطلاع مجلس و وزارت ماليه باشد آيا اين ترتيب مسئوليت است وزير ماليه گفتند شما ميخواهيد مسئوليت ماليه يكنفر تنها در مملكتى كه از دويست فرسخ تا دويست فرسخ است چه طور باشد آخر اسباب ميخواهد. گفتند فراهم آوردن آن اسباب هم بعهده خود وزارت ماليه است وزير اظهار كرد خوب است توضيح بكنم ماليات و معنى مسئوليت وزيرماليه فرانسه را من نميخواهم كه فريب بدهم ولى با وضع حاليه ايران آنقدر ميتوانم كه خلاف نكنم و قسم هم ميخورم اما اگر ترجمه مسئوليت يد بيضا نمودن است و بايد مثل وزير ماليه فرانسه همين امسال ترتيب ماليات اينجا را بدهم بنده اين مسئوليت را قبول نميكنم. جواب داده شد كه آيا اين جواب آن سوالى است كه از شما شد اين مساعده گرفته شده نبايد باطلاع شما باشد. يكى ديگر از وكلا چنين بيان كرد كه جناب عالى يكقدرى صريح تر از ساير وزرا ميگويند مجلس نيست و مملكت هم مشروطه نيست ميفرماييد (با وضع حاليه ايران) اين لفظ يعنى چه عمل ماليات كه راجع بوزارت ماليه است فراش باشى و وزير دربار در او دخالت ندارد و مسئوليت او اين است كه وجوه ماليه بهر جا مصرف شد بايد با اطلاع او باشد اگر نميتواند از عهده برآيد بايد استعفا بدهد. وزير ماليه جواب داد من نگفتم مملكت مشروطه نيست ولى اجرى هم يك قانون دارد يا نه گفتند جمع و خرج مملكت كليه بايد باطلاع وزير ماليه باشد وزير ماليه كه بگويد من اطلاع ندارم نميشود از ايشان پذيرفت وزير ماليه چنين جواب دادند كه اگر يك كسى مثلا در بميور بلوچستان بخلاف ترتيب وزارت ماليه رفتار كند مجازات او چيست و بچه ترتيب بايد مجازات داده شود. يكى ديگر از وكلا اظهار داشت عرض بنده در طهران است نه در ساير ولايات ميگويم آن چيزيكه از بابت مساعده از حكام گرفته و روانه كردند چرا باطلاع شما و امضاى شما نشده در اين موقع رئيس وكيل ناطق را مخاطب نمود اظهار كردند در هيچ جا معمول نيست كه نطق مجلس منحصر بيك نفر باشد سايرين هم بايد عقيده خود را بيان كنند لهذا يكى از وكلا آذربايجان چنين عنوان كردند كه جناب وزير ماليه فرمودند مسئله تيوالت هنوز قانونى نشده در كدام مملكت يك كتاب نوشته اند آوقت او را قانون كردند در هر جا يك چيزى را كه مجلس راى داد آن قانون است و در مسئله تيولات لايحه قانونى نوشته شده شما بايد آنرا بصحه رسانيده مجرى بداريد.
وزير ماليه- شما او را ديده ايد بوزارت داخله بصحه همايونى برسانند.
وكيل آذربايجان- فقره ديگر گفتيد مسئله بودجه ماليات خيلى مغشوش بوده عمل گمرك كه منظم بوده از عايدات گمرك آذربايجان از عيد باينطرف هيچ چيزى فرستاده ايد يا نه.
وزير ماليه- قدرى فرستاده اند و بايد صورت آنرا ببينم و بگويم چه قدر است.
وكيل آذربايجان- على الظاهر پست از گمرك مجزى شده بود جهت اينكه باز با هم است چيست.
وزير ماليه- بنده مجزى كردم.
وكيل آذربايجان- اگر سند ابراز شود چه طور تمام احكامات باسم مباشرين گمرك صادر ميشود و خود سردار منصور ميگويد رياست من اسم نامسمى است.
وزير ماليه- سردار منصور آمد پيش من و من نوشتم كه تمام را تحويل بدهند حال بايد سردار منصور بگويد در كجا قصور شده تا من رفع نمايم يكى ديگر از وكلاى آذربايجان چنين بيان نمود اينجا يك اشتباهى بزرگ واضح شده و او اين است كه خيال ميكنند تمام مسئوليت در اين مملكت بگردن رعيت است كه مثلا پنج تومان ازماليات نداده اما آنكه گرفته است مسئول نيست و حال آنكه اين مقدم تر است و مسئوليت ماليات با خود حضرت عالى است نه با ساير وزراء و مجلس يكنفر را ميشناسد اگر جنابعالى گفتيد فلان چيز را از بابت ماليات گرفته اند بى اطلاع من اين خلاف قانون است.
وزير ماليه- يك كسى خلاف كرد وزارت ماليه نبايد كه اظهار بكند و دروغ بگويد.
وكيل آذربايجان- پس صراحة بگوييد كى گرفته است.
وزير ماليه- نميدانم.
وكيل آذربايجان- منم ميگويم تكليف شما اين بود كه همان روز بايد پروتست بكنيد و اطلاع حاصل نماييد مسئوليت تمام جمع و خرج مملكت با شما است.
وزير ماليه- حالا كه اينطور شد پس مسئوليت مرا معين كنيد بچه اندازه است اگر بنا باشد من تنها مسئول باشم نميشود از عهده برآمد.
وكيل آذربايجان- شما صراحة بگوييد كه كى كرده است ساير وزرا كرده اند آنوقت معلوم شود.
وزير ماليه- بنده مسئوليت را اينطور ميگويم كه ميانه خود وخدا خيانت نكنم و حتى الامكان در پيشرفت كار جد و جهد نمايم.
وكيل آذربايجان- مسئوليت را ما چنين معنى ميكنيم كه بايد امور ماليه باطلاع وزير ماليه باشد اگر بى اطلاع شد يا بايد پرتست بكند يا استعفا بدهد.
يكى ديگر از وكلا- اگر كسى اهمال كردان خيانت نيست اين حكام كه ماليات ميگيرند و خرج تراشى ميكنند از روى چه دستورالعمل است؟
وزير ماليه- حالا عرض كردم يك كسى يك خلافى كرد بمجازات رسيد ديگر كسى خلاف نميكند.
يكى ديگر از وكلا- شماها يكى يكى اين مطالب را بوزارت ماليه اظهار ميداريد شما ميخواهيد تمام فساد مملكت را ايشان اصلاح كنند وكيل ترشيز چنين عنوان كرد كه از بابت پيش قسط خراسان يكماه بعيد مانده ده هزار تومان حواله ترشيز نموده اند و حال آنكه پنج هزار تومان قسط سركله ترشيز است.
وزير ماليه- قسط سركله خراسان همه وقت معمول بوده دو ماه يكماه بعيد مانده ميگيرند اما اينكه ده هزار تومان بترشيز حوال داده اند و شما ميگوييد پنج هزار تومان است نميدانم بايد تحقيق بكنم آن وقت جواب ميدهم.
يكى ديگر از وكلا عنوان نمود بعضى فرامين صادر شده گويا وزارت ماليه امضا كرده است.
وزير ماليه- كدام است آنها؟
همان وكيل اظهار كرد اسم نميبرم ولى يكى يكى ميرسيم شش هزار تومان از اصل ماليات فرمان صادر شده امضا كرده ايد يا نه؟
وزير ماليه- گويا هنوز نگذشته باشد باز سوال شد صد خروار جنس چطور دوازده هزار تومان از بابت تفاوت عمل چه طور؟
وزير ماليه- خير هنوز هيچكدام نگذشته و شما ميخواهيد كه آنها يكى يكى بيايد مجلس نميشود تمام اينها در بودجه خواهد آمد.
و يكى ديگر از وكلا اظهار داشت آيا ممكن است از وزارت ماليه خواهش كرد اين حقوقات كه داده ميشود توقيف شود تا بودجه بگذرد.
وزير ماليه- يك چيزى از طرف مجلس نوشته شود چه عيب دارد (صحبت شد بجناب وزير ماليه نبايد اين قدر سخت گيرى شود).
وزير ماليه- من نميرنجم و عقيده ام اين است كه اين مذاكرات از روى نيت خالص است و براى كار است اما يك چيزى را بايد توضيح بكنم يك تكليفى را معين ميكنند اما اسباب او را هم بايد معين نمود يا نه (لا يكلف الله نفساً الا و سعها) من بقدر قوه حاضرم كه جد و جهد نمايم.
يكى از وكلاى آذربايجان چنين گفتند كه ما مسئوليت باين درجه را قبول نداريم.
آقا ميرزا سيد محمد مجتهد- اين در وقتى است كه وزارت ماليه قدرتى داشته باشد يا بايد قانون باشد يا بايد قدرت.
باز همان وكيل آذربايجان چنين اظهار نمود يك مطلبى است وقتيكه در مملكتى مجلس ملى تأسيس شد قرار است اسم شخص اعليحضرت و كسانش در مجلس برده نشود هشت نفر را معين كرده اند كه ما بايد گريبان آنها را بگيريم حال اگر از همه طرف ملامت شود لابد هستيم از بالا بچسبيم و اگر صراحتاً حرف بزنم آنوقت ميگويند تندروى شده پس تكليف چيست؟
وزير ماليه- قدرى صحبت بكنيم اذهان مسبوق شود ترتيب وزارت ماليه در خارجه چطور است ضرر ندارد آيا ميدانيد وزارت ماليه چه قدرت دارد مثلا وقتى كه اينجا سيگار ميكشد در صد فرسخى قانون براى او كار ميكند يعنى كسيكه ماليات خود را ندهد محكمه قانونى از او ميگيرد واگر كسى مال ديوان را بخورد ميدانيد مجازات او چيست؟ وزارت ماليه فراش ندارد محكمه قانونى كار ميكند من نميگويم حالا هيچ كار نبايد كرد ولى اين را ميگويم كه بايد تتريب كار را فراهم آورد.
يكى از وكلا چنين جواب داد تمام اينها را همه ميدانيم ولى ميخواهيم اين كار صورت صحيح پيدا كند اين هشت نفر وزير كه مسئوليت را بعهده گرفته اند اگر بدانيم از عهده برنميآيند و كارهاى خود را بزمين بگذارند آنوقت طرف ما ميداند تكليف چيست و كار يكسرى ميشود و ميدانيم شما تقصير نداريد ولى از عهده برنمياييد آنهاييكه آلت معطله شده اند و نميتوانند از عهد مسئوليت برآيند همان بگويند از عهده برنمياييم تكليف معلوم ميشود.
وزير ماليه- اول مجلس گفتم و حالا هم ميگويم از اين حرفها نميرنجم حرف بايد گفته شود در هر حالى از حالا تا وقتيكه باشم بذل جد و جهد را در خيرخواهى دولت و ملت ميكنم چه وزير ماليه باشم يا نباشم. يكى ازوكلا عنوان كرد در خصوص بانك خود مؤسسين هم اينجا حاضرند قرار بود دولت پول بگيرد چرا نميگيرد.
وزير ماليه- قراردادنامچه خوانده شود آنوقت. (گفته شد مسئله قبولى نوشتن را هم كه مؤسسين قبول كردند ديگر چه ايرادى هست).
وزير ماليه- تا حال كه اين مسئله رابمن نگفته بودند.
يكى از روساى بانك- چند روز قبل در آن كميسيونى كه وزرا حضور داشتند وجنابعالى هم بوديد گفتيم اگر چنانچه مسئله قبولى نوشتن را هم بانك قبول كند ديگر عمل تمام است و ايرادى نخواهد بود همه بودند فرموديد بايد عرض كنم. يكى ديگر از وكلا اظهار داشت برفرض آن روز گفته نشد همين حالا گفتند ببينيم عمل تمام است يا باز معطلى دارد. يكى ديگر از وكلا عنوان نمود چون ميخواهيم ارباب حقوق بحقوق خود برسند اين است تأكيد داريم.
وزير ماليه- آن شب گفته شد اين دو كرور كه حالا ميدهيد همين قدر است كه بمصرف مخارج لازمه برسد دو كرور ديگر را كه قرار گذاشته اند يك كرورش را ششماه ديگر و يك كرورش را نه ماه ديگر بدهند بارباب حقوق چه بايد كرد.
يكى از وكلا- حال شما چه صلاح انديشى كرده ايد.
وزير ماليه- اگر بتوانيم كارى بكنيم كه وعده دو كرور نزديك شود ضرر ندارد.
يكى ديگر از وكلا- آنروز كه قراردادنامچه در اينجا قرائت شد شما گفتيد اگر مؤسسين قبولى را بنويسند مطلب تمام است.
وزير ماليه- اين طور نگفتم گفتم اين قراردادنامه باز در مجلس وزرا خوانده شود آنوقت پول گرفته شود.
يكى ديگر از وكلا- بدون گرفتن دولت پول را از بانك مشكل است بانك تكشيل شود زيرا كه اگر امتيازنامه را ندهند بانك تشكيل نميشود حالا يا پول را بگيرند يا امتيازنامه را بدهند.
وزير ماليه- آيا ارباب حقوق باين وعده راضى شده قبول ميكنند.
يكى ديگر از وكلا- اگر دولت اين پول را باين شرايط نگيرد چه وسيله ارباب حقوق را پول ميدهد.
وزير ماليه- وسيله ديگرى نيست. گفته شد پس كارى بكنيد بانك تشكيل شود.
وزير ماليه- بانك بايد تشكيل شود ولى يك اندازه پول نقد لازم است. يكى ديگر از وكلا دو كلمه گفته شد كه تمام اين حرفها زيادى است كدام كار شما درست شده اقدام در اصول هم نشده و نخواهد شد.
وزير ماليه- اين قرارداد نبايد در مجلس وزرا خوانده شود و بصحه همايونى برسد آنشب نبوديد گفته شد غير از مسئله قبولى نوشتن يك قدرى پول نقدى هم لازم است.
يكى از وكلا- غير از آن قراردادى كه وزرا مجلس مقدس تصويب كرده اند ديگر عدول از آنرا كسى تصويب نكرده بود و ما منتظر عدول از آنهم نبوديم.
يكى ديگر از وكلا- بعضى اين استقراض را تصويب نميكنند بجهت اينكه نميتوانند دخل نمايند يكى از وكلاى آذربايجان چنين عنوان كرد كه اين ظاهر معمول را باخر بردن مشكل است و ما ميخواهيم باطن او را بدانيم هر چه ميپرسيم از هر وزير مسئولى نميتواند از پيش خودش جواب بدهد مجبور است كه بجاهاى ديگر رجوع كند و اين كار يك باطن دارد. يكى ديگر از وكلا چنين تقرير نمود ميخواهم كه دو توضيح عرض كنم يكى براى وزارت ماليه و يكى براى وكلا محترم اما غرض از مسئوليت وزارت ماليه اين است كه آنچه درمملكت از بابت ماليه گرفته ميشود وداده ميشود بايد باطلاع وزارت ماليه باشد نه اينكه در شيراز يا جاى ديگر مامورى خلاف كرد او مسئول است اين معنى مسئوليت نيست وآن مسئوليت را هر وقت ميخواهيد ميگويند بايد شروع شود و معلوم ميشود هنوز شروع نشده. و متاسفانه ميبينيم كهبا وجود شش كرور كسر باز مواجب و مستمرى وغيره ميدهند اما توضيح براى وكلاى محترم در هيچ مملكتى رسم نيست هر وقت وزير مسئولى در مجلس حاضر شد يكى يكى از وكلا سئوال كنند و آن وزيرمسئول جواب بدهد همه جا رسم اين است هر مطلبى كه هست قبل از وقت بآن وزير مسئول اخطار نمايند كه اطلاع حاصل كرده هر چه لازم دارد از صورت و غيره حاضر كرده بيايد مجلس و جواب بدهد ولى تكليف وزير هم با مجلس است اگر منتظر باشيد وزرا تصحيح كنند نخواهند كرد ما بايد تمام دشمنيها را براى خود بتراشيم و مردم را بخود دشمن كنيم و بودجه را اصلاح بكنيم واين وظيفه مجلس است. يكى از وكلاى آذربايجان چنين بيان كرد هر كس در اينجا مطلبى را تعقيب ميكند وزرا جواب صريح نميگويندواينجا هم ايراد مينمايند كه بوزرا اعتراض نكنيد و ملايمت بكنيد ولى من خواهم گفت بوزير خارجه هر چه رجوع ميشود جواب نميدهد و بعضى از وزرا هستند كه اين مجلس مقدس را استهزاء ميكنند واسم نميبرم زيرا كه قدرى از آن بخودم برميخورد و نميدانم در مقابل اين چه بايد گفت يكى ديگر از وكلا عنوان نمود جناب وزير ماليه اينقدر مسئوليت نميتواند بعهده بگيرد. يكى ديگر از وكلا اظهار داشت ما بايد بدانيم كه عيب اساسى و امر كلى است او را بايد اصلاح كرد و آن امر كلى اين است كه كار در دست خود وزراء مسئول نيست. يكى ديگر از وكلا بيان نمود ما يك ايراد داريم بوزراء كه درصورتيكه از عهده مسئوليت خود نميتوانند بآيند چرا استعفا نميدهند گفته شد از اين مطلب نگذريد يكى ديگر اظهار داشت يا بايد وزيرا مسئوليت را قبول بكنند كه از عهده برآيند يا استعفا بدهند پس از اين يكى از وكلا آذربايجان چنين عنوان نمود كه چون آقاى تقى زاده صحبت از وزرات خارجه نموده اند مرا جلب كرند بمطلبى كه بايد بگويم و آن اين است چند روز پيش امر مهمى اتفاق افتاد در آذربايجان خيلى اهميت داشت گويا مجلس لازم نديد كه در اين مجلس علنى گفتگو شود و قرار شد كه در يك كميسيونى مذاكره آن بعمل آيد ولى اين مساعدتى بود كه مجلس از وزارت خارجه نمود و مطلب را رجوع كرد بآنجا و دو روزه جواب خواست گويا وزارت خارجه اين مساعدترا حمل بر عدم مساعدت نموده و بعد از چهارده روز چنين امر مهمى را جواب ندادند يادآورى كرديم كه ميخواهيم اين در مجلس گفتگو شود جواب چه شد حالا جواب داده اند مثل اينكه بيگانه بوده اند يا اين كه هيچ اطلاع ندارند و اكنون لازم است آن مساعدت را از وزارت خارجه سلب كرده و مطلب را اهميت داده و آن مطلب مهم را من در اينجا بگويم. چندى قل جنرال قنسول روس در تبريز بدون قانون مداخله در امورات خارجه آذربايجان نموده و پيشكارى آنجا را تحت استنطاق در آورده بعضى سؤالات كرده و اسامى اعضاء انجمن تبريز را حتما خواسته و تهديد كرده بود اين مطلب اين طور مينمايد كه ميخواهد در تمام كارهاى داخله ما مداخله نمايد و ما گفتيم كه اين حركت جنرال قونسول از سه شكل خارج نيست يا بايد سرخود اين كار را كرده باشد در اين صورت بايد معزول شود يا اينكه باطلاع سفارت خودش بوده در اين صورت لااقل بايد آندو كاغذ رسميكه پيشكارى آذربايجان نوشته پس گرفته و معذرت بخواهد يا اينكه از اينجا تصويب كرده اند. در اين صورت هم بايد تكليف معين‏
شود حال بعد از چهارده روز وزارت خارجه در روى يك صفحه كاغذى جواب مبهمى نوشته است كه اين حركت جنرال قونسول معنى دانستن تكليف واطلاع بوده است پس معلوم ميشود كه وزارت خارجه بعدها هر مطلب مهمى باشد جواب نخواهد داد يكى ديگر از وكلاى آذربايجان چنين اظهار داشت كه اين مطلب ملى است در صورتيكه ميگوييد جنرال قونسول تا دو روز پيشكارى آذربايجان خيلى تهديد و سخت گيرى ميكرد و كاغذهاى رسمى او را بتوسط تلگراف خانه فرستادند معهذا وزارت خارجه جواب نميدهد ديگر چرا مطالبه مينماييد و پيش از اين بوزير خارجه وزير دول خارجه ميگفتند حالا معلوم ميشود صحيح است زيرا كه وزير خارجه از امورات اين مملكت كه اطلاع ندارند همان وزير دول خارجه هستند. باز همان وكيل آذربايجان اظهار كردند در موقعى كه اينطور پيش بيايد كه باستقلال داخلى ما برخورد ديگر گفتگوى اين مطالب لازم نيست اگر ما ميتوانيم استقلال خودمان را حفظ ميكنيم والا واگذار ميكنيم و در اين وقت مجلس ختم گرديد.
</section>
<section type="session" number="75">
جلسه: 75
مذاكرات روز شنبه 13 ربيع الاول 1325
خلاصه مذاكرات روز پنجشنبه 11 را آقا ميرزا طاهر قرائت نمودند. بدوا يكى از وكلاى آذربايجان چنين عنوان نمود كه الساعه طهران از جهت امر نان نزديكست آشوب بشود در دكان هر نانوايى جمعيت جمع شده نميتوانند نان بگيرند در اين فقره يك قرار لازمه داده شود كه مردم آسوده شوند اينك وزارت داخله يا سايرين هر اظهارى مينمايند تمام طفره است و باين طفره هيچ كارى پيش نميرود.
رئيس- ديروز عصرى مجلس خاصى بجهت اين كار منعقد شد وزارت ماليه و حكومت و رؤساى كمپانى نان و جمعى از وكلا حضور داشتند عذر خواسته بودند بالاخره پس از مذاكرات زياد همه را با جد و جهد رفتند كه بهر شكلى هست گندم برسانند حال رؤساى كمپانى اينجا هستند و بهتر ميدانند امروز اقدامى شده يانه. وكيل همدان اظهار داشتند كه امروز جهت عمل روده درمنزل وزير دربار بودم هر چه ميتوانستند در فراهم كردن گندم سعى كردند يك اندازه قبول شد كه مال فرستاده شده از خارج حمل شود قريب هزار خروار از قزوين و همچنين از بعضى جاهاكه گندم هست و يك مقدارى هم كه در طهران نزد ملاكين هست قرار شد بعد از مراجعت از حضور همايونى جدا بخواهند يكى از وكلا اظهار نمود دو دفعه است اسم وزارت دربار را در عمل نان ميشنوم مگر عمل نان هم جزو تشريفات دربارى است گفتند چون وزارت دربار حكومت دارالخلافه را هم دارند ونيز دو سهم با كمپانى نان شركت دارند از آن جهت است. پس از اين چون دبيرالملك معاون وزارت داخله در مجلس حضور داشتند يكى از وكلا عنوان اسراى قوچان را نموده چنين بيان كرد كه شش نفر از اسرا قوچان برگشته اند بايد از اين حيث از وزارت داخله اظهار امتنان نمود. آقاى دكتر ولى الله خان در اينموقع اين عنوان را كردند كه نواب والا اميرخان سردار دو كار بزرگ در استراباد كرده اند دو ماه پيش در جاتلى كه سرحد است يكنفر تلگرافچى و يكنفر گمركچى را كه تركمانان باسارت برده بودند شبانه با نوكرهاى شخصى به ابه تركمانان رفته بدون اينكه قتلى واقع شود يا خون از دماغ كسى بيايد آن دو نفر را پس گرفتند و علاوه بر اين در دو هفته قبل هفت نفر زن كه در جزو اسرا قوچان محسوب ميشدند استراباد كرده اند و دوتاى از آنها از خراسان است دو تا از حوالى استراباد يكى از قزوين و يكى هم از ساوجبلاغ مكرى الحق اميرخان سردار خيلى خيلى زحمت كشيده ودرحقيقت رفتار ايشان سرمشق شده براى ساير حكام يكدفعه نهصد تومان خرج كرده اند و يكدفعه چهارصد تومان بدون اينكه چيزى از كسى گرفته باشند تمام را از كيسه فتوت خودشان داده اند شنيدم بعضى ميگويند سن ايشان كم است صحيح است ولى چون كار بزرگ كرده اند ميتوان گفت پير عقل است درخصوص استرداد اين اسرا مجلس بايد اظهار بشاست نمايد كه اين شخص هر كار كرده اند از جيب خود خرج نموده اند.
يكى از وكلا- معلوم ميشود اين هفت نفر ربط باسراى قوچان ندارد بايد از جانب دبيرالملك كه معاون وزارت داخله هستند جويا شد چه اقدام در اينخصوص شده؟
دبيرالملك- از بابت اسرار يك اردويى امير اعظم زده و مشغول حركت هستند و از قرار تلگرافيكه امير اعظم كرده اند پول لازم است و آن قرارداد را هم كه وزارت داخله راپورت داده بود مجس قبول نكرد كه پول از آندو نفر گرفته شود.
جواب داده شد كه مجلس رد هم نكرد همينقدر آنروز مجلس گفت از كجا معلوم است اينها باعث شده اند و يكى از وكلا رشت اظهار داشت گمان نميكنم مجلس در شكل استرداد اسرا دخالت كند ويكى ديگر از وكلاى آذربايجان اظهار نمود در صورتيكه معلوم نيست كى اين كار را كرده نميشود گفت از آندو نفر پول را بگيريد خودشان در عدليه تحقيق نموده تقصير هر كدام هست بگيرند هر جا يك كار عيب دارى هست بگردن مجلس و مجلسيان ميگذارند.
دبيرالملك- حالا وقت اين كار نيست كه تحقيق بشود زيرا كه بايد رجوع بمحل شود آنوقت طول خواهد كشيد يكى از وكلا بيان نمود چندى قبل گفتم حالا هم ميگويم تا دو ماه و چهل روز بعد از عيد ايل يموت از آنجاييكه هست حركت ميكند واگر برود استرداد اسرا قدرى سخت است و آنراپورت كه از وزارت داخله آمده بود بموجب نوشته جناب حجة الاسلام آقاى حاج ميرزا حسن سبزوارى ثابت و مملو شده كه سالار مفخم اين كار را كرده حالا بيايد از او خواست. ويكى ديگر از وكلا چنين اظهار كرد مطالبيكه وزارت داخله رجوع شده وقتى ملاحظه نماييم مى بينيم گويا معنى مسئوليت را نميداند يا اينكه ميدانندو طفره ميزنند در خصوص آصف الدوله حال قريب دو ماه است اينهمه مذاكرات شد چه ادقامى كرده اند.
دبيرالملك- تمام محاكمات كه با وزير داخله نيست و محاكمات عاليه هم كه حالا نداريم اگر با عدليه است ديگر ربطى بوزارت داخله ندارد از ما عزل حكومت بود عزل كرديم وآنگهى اين مسئله از سه سال قبل شده آنوقت مسئوليت نبود حالا كه مسئوليت بميان آمده ما بدينجا رسانيده ايم.
يكى از وكلاى رشت اظهار داشت آقايان بايد بدانند كه مجلس در طريق استرداد اسرا نبايد دخالت داشته باشد رجوع بكنيد بخودوزارت داخله.
دبيرالملك- على العجاله شق ثالثى نيست امير اعظم پول خواسته يا اينكه تصديق نماييد از آندو نفر پول گرفته شود يا واگذار كنيد خود وزارت داخله بهر عنوان هست پول را بگيرد. يكى از وكلا چنين جواب داد چطور ميشود تصديق كرده پول داد اسرا را گرفت فردا تركمان بيايد باز ببرد پس قوه قهريه شما چه شده.
يكى ديگر ازوكلا بيان نمود كه اين فرمايشات صحيح است وقتيكه يكى از رعاياى خود خاك مرتكب جنايتى شد البته بايد بقوه جبريه جزا داد اما اين جا يك نظر پولتيكى در ميان است و امروز سرحد بودن استرآباد را با دولت همجوار ميداند پس خوبست امروز بهر طوريكه هست بدون قوه جبريه پس گرفته شود اينطور كه شما ميگوييد بجة بعدها تدارك شود باز همان وكيل اظهار داشت هيچوقت چيزى نبوده در عهد اميرخان سردار مرحوم و سابق چنين اتفاقى افتاد خود ركن الدوله آمد بقوه جبريه تركمان را عاجز كردند شما در قشون خراسان فكر كنيد كه هنوز سه هزار تومان گرفته يك فوج را بيكنفر ميفروشند ما يك مجازات مرتكبين داريم كه البته بايد بمجازات برسند و يك استرداد اسرا عقيده من اينستكه اگر پنجهزار نفر هم كشته شود واسرا استرداد شود بهتر از اين است كه با پول پس گرفته شود. يكى از وكلا چنين عنوان نمودند كه تكليف ما نيست اين حرفها را بزنيم تكليف ما وضع قانون است تكليف ما در هيئت وزرا مسئول صحيح بودن است هر وقت چنين هيئتى را دارا شديد آنوقت كارها صحيح خواهد بود در اين مسئله دو ماهست كه اوقات خودرا ضايح كرده ايد و حال آنكه در هيچ جا معمول نيست كه هميشه مجلس باين طور كارها برسد اين مال وقتى است كه اگر در عرض سال يكدفعه دو دفعه چنين اتفاق بيفتد از طرف مجلس اقدام شود آنهم باينطور كه اخطار نمايد بوزارت داخله يا بهر وزارتخانه كه راجع است اگر اقدام كرد خيلى خوب والا بايد مجلس را متقاعد نمايد كه چرا اقدام نكرده يا اينكه بايد استعفا بدهد حالا بايد شما يگوييد اين مسئله را اخطار كرديم بتوسط معاون وزارت داخله بوزيرداخله. آصف الدوله و سبب هر دو در طهران هستند چرا مجلس را متقاعد نميكنند تكليف شما اين است كه همين را بگوييد و يكى از وكلاى آذربايجان چنين تقرير نمود كه وزرا غير از سرپيچانيدن كارى ديگر ندارند ما را از اعليحضرت شاهنشاه معرض كردند واعليحضرت شاهنشاه را از ما معرض نمودند ميگويند كه اعليحضرت شاهنشاه نميگذارد پس چرا استعفا نميدهند.
و يكى ديگر از وكلا اظهار داشت ما وكلا كه جمع شده ايم اينجا يك تكليفى داريم حتى الامكان بايد اين خدمت را بطور صلاح انجام بدهيم من ميگويم اين مجلس هم بتكليف خود عمل نكرده اول تكليف مجلس وضع قانون است روزيكه قانون راشى و مرتشى را وضع ميكرد من اينجا روى قاليچه نشسه گفتم يكى از اصول قوانين همه جاست كه هر قانونى را مجلس وضع كرد بايد مدت اجراى آنرا هم معين نمايند كه كى آن قانون را بايد هيئت مجريه بموقع اجرا بگذارد. اگر آنروز معين ميشد اينطور مسامحه نميشد كو قانون راشى و مرتشى كو قانون اينكه يكنفر در دو اداره مختلفه متصدى دوكار نشود تكليف اين را معين نماييد.
يكى از وكلاى آذربايجان چنين عنوان نمود هر چه ميخواهيم اعتراضى نكنيم نميشود پيش آمد وادار مينمايد كه هر روزى وزيرى آمد بايد معنى مسئوليت را بگوييم و من ميخواهم متمم فرمايش آقاى حسن على خان را بگويم و آن اين است كه ما هيچ تكليف در كاريكه رجوع بهر وزيرى ميشود معين نكنيم و جواب ندهيم هر وقت خلافى كردند بايد تحت استنطاق بياوريم و مجلس را متقاعد بكند كه اينكار را اينطور كرده ايم بهترين كارهاست آنها هيچ حق تحصيل طريق بر ما ندارند ما هم هيچ حق راه نمايى بآنها نداريم اما گويا ما يك تقصيرى داريم و آن فراموش كارى است يك مسئله را ميگوييم سه ماه ميگذرد و بحران ميشود اين مسئله استرداد اسرا در تمام روزنامجات دنيا نوشته شده و بايد ما تعقيب نماييم و بگمان من مجازات مرتكبين مقدم است از استرداد اسرا آن روز گفته شد مرتكبين را در محكمه كه كميسيونى هم از مجلس بشود حاضر نمايند نكردند و نخواهند هم كرد.
در اينموقع آقاى سيد عبدالله مجتهد فرمودند شما ميخواهيد آنها بيايند واقدام نمايند البته نخواهند آمد.
باز همان وكيل آذربايجان اظهار داشت بنده ميگويم و عقيده ام اين است هر كارى كه بهر وزارتخانه رجوع ميشود بايد بجهت انجام آن يك مدتى معين كرد و آخرآن مدت اگراقدام نشد آن وزير را معزول نمايند گفته شد پس همينطور بجهت استرداد اسرا وقت قرار بگذاريد جواب داده شد اول تحقيق است بعد مجازات واسترداد.
آقا سيد عبدالله مجتهد- اين هيئت وزرا را آورديد اينجا مسئوليت قبول كردند چه كرديد يكى از وكلا اظهار كرد مكرر عرض كرده ام كه كاغذ و مركب و قلم كار نميكند اين صحيح است مجلس بايد قانون وضع كند و بنويسد ولى آن كاغذ مجرى ميخواهد كاغذ كار نميكند امروز صراحة عرض ميكنم اين هيئت مجريه با اين مجلس موافق نيست مملكت روسيه وزرا دارند. رئيس الوزراء دارند قريب پانزده روز است دو دفعه در دوما داخل مذاكرات شده بعلاوه قوانين ادارات را كليه و ترتيب مدد معاش براى عجزء و فقراء و توسعه مريضخانها و دستگيرى از عملجات كارخانها شخص خود وزارت داخله آورده است بدوما و نشسته است مذاكره ميكند كه بگذرد و بايد اين طور موافقت بشود وقتيكه وزارت داخله ما هم آمد بمجلس بدون نوشتن عريضه آنوقت ميدانيم موافقت است مگر نه اين است ما براى اصلاح اين مملكت واين ملت حرف ميزنيم مگر نه آنها از اين ملت هستند در صورتيكه ما آنها را ميخواهيم كه با هم موافق باشيم چه ضرر دارد آنها هم بيايند مجلس راى بدهند قانون بياوريد دست بدست بدهيم اين ملت را آزاد نماييم.
يكى از وكلاء- چنين اظهار داشت ميدانيد عيب اينكار چيست عيب اينكار اين است اگر انها ده سال با ما همراهى كنند دارايى آنها مقابل دو سال حالا خواهد شد چه قدر بايد ملاحظه كرد يك عرضى ميكنم گرچه سياسيون خواهند گفت موقع اين حرف نيست ولى من ميگويم كاغذى يكى از اهالى قشون و سرباز نوشته كه ما را وقتى ميخواستند بفرستند آذربايجان با هم مشورت كرديم در صورتيكه آنها ميخواهند ما را بفرتسند براى بهم زدن انجمن تبريز ما جواب خدا را چه خواهيم گفت بخدا اينها خيال خام است انشاء الله ريشه مستبدين را خواهيم كند.
يكى ديگر از وكلاء- اظهار داشت حالا وقتى را معين نماييد اسرا استرداد و مرتكبين مجازات بشوند رئيس جواب دادند خلاصه مطالب همين است كه گفته شد ما نميتوانيم در اموارت جزئيه وارد شويم بايد مهلت داده و وقتى معين نماييم از براى اينكه نتيجه بدست آيد براى تحقيق و مجازات دو هفته كفايت و براى استرداد اسرا مدت زيادتر لازم دارد و گمانم اين است كه اين دو مسئله را از هم جدا نماييم.
يكى از وكلا ء- بيان كرد بيست روز ديگر بگذرد تركمان ميرود آنوقت استرداد اسرا مشكل خواهد شد و يكى از وكلاى استراباد هم اظهار داشت هر چه زودتر اقدام بشود بهتر است پس از اين يكى از وكلاء آذربايجان اظهار كرد با اينهمه زحمت كه كشيده ايد و ميكشيد اين اسرا معرفى شده كه چه كسانند آيا باسم و رسم استرداد خواهند شد يا گداهاى خراسان را در عوض اسرار خواهند آورد آيا صورت صحيح داريد (جوابداده شد صورت صحيح در دست داريم) باز اظهار كرد تكليف اسراى اينجا چه چيز است آنجا لااقل نان جو ميدهند اما اينجا آنرا هم نميدهند.
دبيرالملك- حال دو رأى پيدا شد يكى استراد اسرا بقوه جبريه واين حالا ممكن نيست بايد وزارت جنگ حاضر شود و ترتيب قشون داده شود طول ميكشد و وقت ميگذرد يكى هم پول دادن و عجالة اين دفعه بايد بهمين ترتيب بشود يكى از وكلا جواب داد نميدانيم ما استرداد اسرا را ميخواهيم بهر ترتيبى كه وزارت داخله صلاح بداند در اينوقت رئيس چنين عنوان كردند اگر بنا شد پول بدهند بايد خود آنها كه باعث اينكار شده اند بروند با مامور دولتى و بگيرند نه اينكه خود دولت پول بدهد.
دبيرالملك- اين صحيح است بعد از تحقيقات.
يكى از وكلا جواب داد تحقيقات شده و مدلل گشته كه تقصير آنهاست. و يكى ديگر از وكلاى آذربايجان اظهار داشت رفتن آنها حالا نميشود بايد تحقيق كرد و بمجازات برسندو شايد مجازات آنها حبس طويلى شد و يكى ديگر از كلاى آذربايجان چنين عنوان نمود تا حال ده دفعه ديده ام كه اين مذاكره استرداد اسرا بميان آمد و حقيقة از حس اسلاميت خودمان تعجب ميكنم واقعا تركمانها اين زنها را برده ند واين همه مذاكره شد چه نتيجه گرفته ايم بلكه ميخواهم مطلب را برگردانم آخر آنها هم خواهران ما هستند اگر حس اسلاميت داشته باشيم نبايد ماها بخوانيم من نميدانم چرا آنقدر بى غيرت شده ايم چرا اسلاميت ما ضعيف شده (در اينموقع مذاكره شد كه بايد تعيين وقت از براى استرداد اسرا ومجازات باعثين بشود) رئيس جواب دادند گفتم يك چيزى در اين خصوص بنويسيد حالا مينويسند قرائت ميشود آنوقت اخذ رأى شود لهذا شرحى كه در اين باب نوشته بودند قرائت كردند قريب باين مضمون بود (اولا اشخاصيكه مظان ارتكاب هستند بايد در محكمه عدليه حاضر شده محاكمه شوند پس از ثبوت و تحقيق بمجازات برسندواين تحقيق و مجازات از تاريخ ذيل تا 15 روز بيشتر طول نكشد ثانيا وزارت داخله بترتيب صحيح اقدام در استرداد اسرا نموده از تاريخ ذيل تا 40 روز تمام استرداد شوند و بهيچوجه عذر غير موجهى پذيرفته نخواهد بود خواستنداخذ رأى نمايند عموم وكلا اظهار داشتند محتاج براى گرفتن نيست تماما باينطور كه نوشته شده متفق الرأى هستيم.
گفته شد مدعى اينها در محكمه عدليه كى خواهد بود. رئيس جواب دادند در همه جا هميشه از طرف اشخاصى كه نميتوانند زور پيدا كنند ومظلوم هستند مدعى العمومى پيدا كرده اند كه در محكمه ها از طرف آنها حاضر شده مدعى ميشود حال اينجا آن ترتيب نيست چند نفريرا كه آدم بصير وامين باشند آقايان حجج اسلاميه معين ميكنند كه بروند در محكمه عدليه مدعى باشند يا چند نفرى از طرف مجلس بروند حاضر باشند يكى از وكلاى آذربايجان اظهار داشت يك اعلانى لازم است بشود كه هر كس ادعايى دارد بايد شايد در عشق آباد و ساير جاها مدعى پيدا شود. پس از اينها يكى از وكلا چنين اظهار داشت در چندماه قبل هفت هشت روز خيلى حجج اسلام را بزحمت انداختم از بابت مسئله احتكار مدتى است بجهت عدم اجراى قوانين شرع علماى دين دق كرده اند ولى اميدواريم انشاء الله بعد از اين مجرى شود اين محتكرين گندم، گندم را كليه احتكار ميكنند آن روز عرض كردم شارع مقدس فرموده محتكرين ملعون هستند گويا معنى ملعونرا نميدانند باز احتكار مينمايند و آن روز شما آقايان حجج اسلام فرموديد يك چيز ديگر هم غير از ملعونى هست حالا تكليف ما در اينخصوص چه چيز است.
آقا سيد عبدالله مجتهد- تكليف اين است كه ما بنويسيم محتكرين گندم را بياورند بفروشند همان وكيل اظهار داشت اگر اقدام نكردند چه بايد كرد فرمودند اين را هم بدولت اخطار مينماييم و مدت قرار ميگذاريم يكى از وكلا آذربايجان اظهار داشت كه در مقام مدت شدت مهلت سه روز است اگر از فردا مهلت قرار بدهيم تا روز سه شنبه ميشود اگر محتكرين گندمهاييكه دارند تا روز سه شنبه فروختند خيلى خوب واگر نفروختند روز چهارشنبه در هر كجا كه انبار هست گندم را دربياورند در بازار بفروشند بقيمة عادله و پول آن را بصاحبانش رد كنند.
بعد يكى از وكلا چنين عنوان نمود اگر چه بايد در مجلس از جزئيات ادارات مذاكره نشودولى ما مى بينيم كه يك بچه هفده ساله را بحكومت كرمان فرستاده اند و اگر حكومت با خود شاهزاده فرمانفرماست كه منافات با وزارت عدليه دارد وانگهى از اينجا تا كرمان خيل مسافت است چه طور رسيدگى ميكنند.
دبيرالملك- اين مسئله در تحت قانونى است كه بعد ميايد باز همان وكيل جواب داد كه اين مسئله عقلى است اگر ما ميخواهيم اساس سلطنت مشروطه را محكم نماييم بايد بملاحظه اينكه فلان شخص آقا زاده است يا چيز ديگر است كارى ندهيم بلكه بايد از روى استحقاق و قابليت كار داده شود در اين موقع مجلس ختم شد.
</section>
<section type="session" number="76">
جلسه: 76
مذاكرات روز يكشنبه 14 شهر ربيع الاول 1325 دارالشوارى ملى‏
روز يكشنبه 14 شهر ربيع الاول 25 دارالشوراى ملى على الرسم مفتوح شد ولى مجلس علنى منعقد نشد تمام وكلا با حضور رياست مجلس محترم در اطاق مخصوص جمع و مشغول خواند متمم قانون اساسى بودند و بخصوصه تماشاچيان را اطلاع دادند كه امروز بواسطه اشتغال بقرائت متمم قانون اساسى مجلس علنى منعقد نخواهد شد تماشاچيان هم تا مغرب در صحن عمارت بهارستان بودند پس از آن متفرق شدند و خبر عمده كه قابل نكارش باشد نبود.
</section>
<section type="session" number="77">
جلسه: 77
مذاكرات روز 3 شنبه 16 شهر ربيع الاول 1325 دارالشوراى ملى‏
بدواً يكى از وكلاى آذربايجان و يكى از وكلاى رشت خطاب رئيس نمودند كه بموجب اين دو طغرا تلگراف كه امروز از رشت رسيده ما را بتلگرافخانه احضار كرده اند و گويا مطلب اهميت داشته باشد كه دو دفعه تلگراف شده يكى صحب ويكى حالا اگر صلاح است اجازه ميدهيد ما برويم هر دو تلگراف قرائتشد در يكى آقاى حسام الاسلام و آقاى وكيل التجار و آقا ميرزا فضلعلى آقا و آقاى مستشارالدوله و آقاى تقى زاده و آقاى حاج محمد آقا حريرى را از انجمن رشت بتلگرافخانه احضار كرده بودند و يكى ديگر بعنوان وكيل التجار بود از طرف انجمن رشت كه حضور جمعى از وكلاى محترم را در تلگرافخانه استدعا كرده ايم اگر ممكن نيست جواب بدهيد كه بملت جواب بدهيم چون رئيس و ساير وكلاى عظام ديدند تأكيد در حضور جمعى از وكلا شده تصويب كردند آقايان وكلاييكه احضار شده بودند قبل از شروع بمذاكره رسمى مجلس بروند تلگرافخانه و آقايان وكلا هم رفتند بعد از اين يكى ديگر از وكلاى آذربايجان تلگرافى ابراز كرده واظهار داشت كه اجازه داده شود اين تلگراف را هم قرائت نمايند تلگراف مزبور خوانده شد كه نسوان رعاياى حاج آقا محسن عراقى از قم اظهار تظلم كرده بودند بخاكپاى اعليحضرت همايونى بتوسط مجلس محترم و مشعر باينكه با وجود حكم صريح واطمينان حكومت با قسم قرآن مردان ما را برد كه رفع تعديات نمايد از طرف شيخ عبيدالله ثانى حاج آقا محسن پسر كردگى ابراهيم آقا و يكى ديگر جمعى اشرار ريختند 14 نفر را مقتول و هفده هيجده نفر مشرف بموت. باقى گرفتار و حكومت هم در سلطان آباد نميتواند جلوگيرى نمايد و مأمورين حكومت در دهات گرفتار آدمهاى حاج آقا محسن، اگر از طرف دولت وامناى ملت دادرسى نشود ناچاريم بجاى ديگر تظلم نماييم. عموم اهل مجلس از مضمون اين تلگراف بسيار متأثر شده ويكى اظهار داشت اگر اين طور است ثمر نشستن ما در اينجا و حرف زدن ما چيست يكى ديگر اظهار داشت كه خيلى عجب است شما ميگوييد اگر اين مطلب راست است وحال آنكه تعديات حاجى آقا محسن بالاتر از اينها است.
يكى ديگر اظهار داشت احضار حاج آقا محسن را مجلس جدا از وزارت داخله بخواهد جمعى متفقا اظهار كردند كدام وزير داخله وزيرداخله ما هنوز معنى مسئوليت را نفهميده و نخواهد هم فهميد مكرر در خصوص حاج آقا محسن از طرف مجلس نوشته شده احضار نمايند ثمرى نبخشيده و همچنين درخصوص احضار متولى باشى قم كه جمعى آنجا از دست او متظلمند نوشته شده و در خصوص عمل نان چندين مرتبه نوشته شده هيچكدام مفيد فايده نشده و پريروز شرحى در جواب مرقومه جناب آقاى ميرزا سيد محمد مجتهد از بابت عمل نان نوشته و تمام تقصيرها را بگردن (كمپانى) نان گذاشته و حال آنكه ما خبر داريم كمپانى خيلى جدو جهد و همراهى نموده است هر وقت ميخواهيم بوزراء اعتراض كنيم ميگويند بى احترامى نشود پس با احترام چگونه با اينها رفتار نماييم و حال آنكه تمام وزرا از همراهى با مجلس استنكاف دارند وحسن تدبيريكه بنظرشان رسيده همين است كه باهمال مانع پيشرفت مجلس شوند.
يكى ديگر اظهار كرد چندى صاحبان تيول را محرك شده و با هم اتفاق كرده نتوانستند كارى بكنند حالا باين تدبير ميخواهند مانع مقاصد مجلس شوند. باز همان وكيل سابق اظهار داشت اين تدبيريكه وزراء خيال كرده اند خدمت است يا خيانت است مسلما خيانت است اين هيجان عامه ملت استقبال باين مجلس است اگر اين مجلس نباشد مجلس ديگرى منعقد نخواهد شد اين وكلا نشد وكلاى ديگر معين خواهند كرد محال است جلوگيرى از اين ملت شود تمام مردم رو بآسايش و ترقى قدم ميزنند در اين صورت چطور ممكن است جلوگيرى از مردم والله اين حركات وزراء خيانت است نسبت باعليحضرت شاهنشاه و دودمان سلطنت غرض از تأسيس اين مجلس اينست كه ما امر معاش خود را از اول منظم كنيم و بعد امر معاد را يعنى اجراى احكام الله و مذهب جعفرى را بروز و اشاعه بدهيم و ما هم باين مجلس مقدس نخوانده نيامده ايم بلكه اعليحضرت شاهنشاه امر فرموده و خواستند و كم كم مطلب بالا گرفت از توجهات حضرت حجة عجل الله فرجه و بموجب فرمايش امام مجتهد جامع الشرايطى كه داراى سه صفت باشد حكم كرده است موافقت با اين مجلس محترم واجب است و مخالفت آن حرام حالا كسى اين حكم را رد كند نعوذ بالله امام و پيغمبر و خدا را رد كرده است پس ما ملت تا آن قطره آخرى كه از خونمان باقى است هر كس مخالفت با اين مجلس مقدس بكند بدنش را قطعه قطعه ميكنيم. بنده الان دو سه هفته است جزء اعضاء انجمن عرايض هستم و ميبينم بواسطه تظلماتيكه ميشود چه محشريست اين هيئت وزراء امتحان خود را دادند چاره نيست جز آنكه هيئت وزراء تغيير كند وزير امور خارجه ما بقدر يكنفر پليس نميتواند كار صورت بدهد يكى از وكلاى خراسان چنين عنوان نمود اين مجلس هر وقت ميخواهد درس بدهد شايد بعضيها در مقام آموختن نباشند و قرار است كسيكه ياد نگرفت بايد مطلب را بطور ديگر باو القاء كرد كه ياد بگيرد در اين دو مجلس كه دو وزير مسئول ما اينطور معنى مسئوليت را گفتند معلوم شد هنوز نفهميده اند وبگفتن لفظ حالى نشده اند پس حالا بايد فعلى معنى مسئوليت را بآنها حالى كرد تا بفهمند. از وزير خارجه از بابت آن حركات جنرال قونسول تبريز سئوال ميشود جواب مساعد نميدهد بابت مسئله قزاقخانه سئوال ميشود جواب مساعد نميدهد در خصوص رقعه كربلا همينطور ابدا وزير خارجه همراهى ندارد. در اينموقع باز صحبت از مسئله نان شد اين اقدام در عمل نان كه يك اندازه اين دو روزه بهتر شده موقتى است و يا اينكه باز همان اشكالات سابق خواهد بود و بمردم خواهند گفت مجلس مانع است ديشب هفت هشت خروار نان مانده بود كه بفروش نرفته بود اميدواريم ترتيب نان درست شود ولى از طرف دولت آن مساعدتى كه بايد بشود نشده رئيس سئوال كردند هيچ اقداماتى بعمل آمده كه اسباب اطمينان شود؟
يكى از رؤساى كمپانى جواب داد اقدام اينست كه ما خودمان از قم با گارى گندم وارد كرديم و در اينموقع مكتوب وزارت داخله كه در جواب رقيمه آقاى آقا ميرزا سيد محمد مجتهد نوشته شده بود قرائت كردند مشعر باينكه مطالب مرقومه آقا بتوسط تلفون بعرض خاكپاى اعليحضرت رسانيده شد و هر وقت تحصيل جواب شد فورا بعرض خواهم رسانيد اما آنچه اطلاعات شخصى دارم اين است دولت هيچوقت سه چهار هزار شتر و قاطر ركاب نداشته البته اگر باشد با آن رأفت ملوكانه مضايقه نخواهد شد و آنچه عقيده من است نبايد اين معاذير را از كمپانى پذيرفت حق اين است كمپانى از هرجا هست گندم بخرد منتها هر چه تفاوت قيمة داشته باشد دولت معاونت خواهد كرد.
يكى از وكلا ء- دولت هفت هزار شتر دارد و همچنين قاطر دارد معهذا هر وقت موكب همايونى بفرح آباد يا جاى ديگر تشريف فرما ميشود پانصد تومان كرايه مال بپاى دولت حساب ميكنند يكى ديگر اظهار داشت شصت هزار خروار گندم بايد از خالصجات و بلوكات طهران تحويل انبار ديوانى شود اگر اين گندم تحويل شود آيا گرانى ميشود؟ اين شصت هزار خروار جنس نبايد تحويل انبار شود اما كمپانيكه ما با هزار زحمت او را تشكيل داديم و تا حال نان مردم را رسانده مجبور است از هر جا هست گندم بخرد!! در اينموقع جناب رئيس چنين عنوان كردند يك يادآورى ميكنم باين مجلس كه نتيجه گرفته شود يك جمعى جنسى داشته خاصله جات اطراف طهران قريب چهل و هشت هزار خروار است و دوازده هزار خروار هم از بابت اربابى جزء جمع است اعتقادم اين است كه عموما راى بدهند اين جنس تا حبه آخرش ضبط انبار شود چون حالا موقع اين كار است يادآورى كردم اگر مسامحه شود هر سال بهمين اوضاع كه مى بينيد از بابت نان مبتلا خواهيم بود و يك كرور ضرر براى ملت فراهم خواهد شد قيمة همين جنسها ميرود توى كيسهاى اشخاصيكه محتاج بفروش گندم نيستند نگاه داشته بقيمت گزاف ميفروشند يكى از وكلا اظهار داشت سابقا كه مميزى ماليات شده يك قسمت آنرا نقد قرار دادند و يك قسمت ديگرش را جنس اين ملاحظه بجهت همين عمل نان مردم بوده بعد كم كم اين جنس را بعضيها باسم حقوق و جيره وعليق بردند حال باين ترتيب كه رئيس فرمودند در تمام ولايات معمول شود بسيار خوب است يكى از وكلا سؤال نمود مگر اين ترتيبى كه گفته شد جزو آن موقوفى تسعير جنس نبود كه سابقا مجلس تصويب كرد جواب داده شد كه آن مسئله موقوفى تسعير جنس جزو جمع بود و اين مسئله جزو خرج مملكت است اشخاصى هستند كه هزار خروار جنس دارند انبار نموده بقيمة گران ميفروشند جهت ندارد اين اشخاص در عوض عين جنس قيمة آن را از دولت دريافت دارند و جنس ضبط انبار دولتى شود رئيس فرمودند همه ميدانيد و گاهى هم من خودم داخل كار بودم بعضى اوقات واسطه ميشدم از براى اشخاصى كه دو خرورا سه خروار جنس مستمرى دارند كه حكومت عين جنس را بدهد نميداد قيمة از قرار خروارى سه چهار تومان ميدادند و تمام اين جنس مفقود ميشود كجا؟ در انبارها براى اينكه خروارى سى تومان بشود بفروشند حال تمام اين جنس بيايد انبار آن اشخاص عوض جنس پول بگيرند يكى از وكلا گفتند كه دولت همه ساله صد هزار تومان و دويست هزار تومان از بابت مسئله نان متضرر ميشود وحالا چند سال است كه همين طور است اگر چنانچه بهمين نرتيب كه رئيس فرمودند اقدام شود اولا ديگر ضررى بدولت وارد نميآيد و ثانيا در طهران هيچوقت نان از يكمن يك قران بالاتر نميرود بلكه كمتر ميشود باز رئيس گفتند حالا مذاكرات اين است كه همين طور بايد شكايتى كرد از وزارت داخله و خارجه كه د رامورات مسامحه دارند جمعى گفتند ديگر از شكايت گذشته بايد عزل اينها را خواست يكى از وكلا گفتند گويا تقصير وزارت داخله فقط بجهة احضار حاج آقا محسن است اگر بجهة اين است خوبست اول يك تحقيقى بشود كه اقدامى شده يا نه بعد عزل او را بخواهيد يكى از وكلا جواب داد كه تنها درخصوص حاج آقا محسن نيست مسئله احضار متولى باشى قم است فقره حشمت الملك و آصف الدوله و استرداد اسرا و عمل نان است در هيچكدام اينها اقدامى نگردد و جواب صحيحى نداده اند يكى ديگر گفت همه اين فرمايشات آقا صحيح است تضميناً يكماه قبل كه وزارت داخله در مجلس حضور داشتند فرمودند قوانين جديدى نداده اند با قوانين قديمه هم نميتوانيم جلوگيرى از اين انقلابات نماييم مجلس جواب داد كسى بشما گفته ماداميكه قوانين جديده حاضر نشده شما امورات را معطل بگذاريد البته شما تا قوانين جديد مرتب نشده بطور قديم رفتار كنيد و منهم عرض كردم كه بميزان شرع باشد معهذا تا حال هيچ اقدامى نكرده اند وزير داخله كه نميتواند بحكام بنويسد كه آشوب نكنيد فايده اش چيست مخصوصا اينها را براى خودشان رفيق ميگيرند يكى ديگر اظهار داشت حاج شكرالله نامى راه عراق و خوانسار را بريده و جناب آقا شيخ محمد باقر كه وكيل خوانسار هستند مسبوق ميباشند و انجمن عرايض هم ميدانند اقلا چند عريضه تكشى تا حال‏
داده شده ابداً بهيچوجه اقداماتى در اين خصوص بعمل نيامده يكى ديگر اظهار كرد در اين موقعها ميگويند قشون منظم نداريم من ميگويم اين تهيه را كه براى برهم زدن مجلس ميكنند براى امنيت مملكت بكنند مجلس هيچ كار و مقصودى ندارد جز آسايش خلق يكى ديگر اظهار كرد يك تقصير بر وزارت داخله در باب ملا حسن و ميرزا آقاى يزدى است كه جناب حجة الاسلام آقاى ميرزا سيد محمد مجتهد فرموده اند چه اقدام كرده اند آقاى ميرزا سيد محمد مجتهد فرمودند بلى گويا يكى از آن دو نفر در حبس است يكى در امامزاده متحصن شده و از يكى استنطاق اينطور شده كه اين مردم را توكشتى گفته است نه البته از كسى بپرسند تو آدم كشته ميگويد نه.
در اين موقع تلگرافى كه از يزد بتوسط حاج محمد اسمعيل آقا بمجلس شده بود د رهمين خصوص قرائت شد مشعر باينكه حكم شرع وعرف يزد بدست ملا حسن و ميرزا آقا است خانه هر كس را ميخواهند خراب ميكنند خانه مرا همخراب نموده اند حكومت از عهده برنميآيد چنانچه جلوگيرى نشود بجاهاى ديگر سرايت خواهد كرد. يكى ديگر از وكلا اظهار داشت مخصوصا زنها رامحرك ميشوند كه در دكان نانواييها جمع شده اغتشاش كنند يكى از روساى بانك اظهار داشت خود خبازها را هم محركند مشهدى حسين نامى كه در پاچنار دكان دارد چند روز قبل گفت گندم نداريم حواله داديم يك روز بعد از آن باز گفت گندم نداريم و نميتوانم از عهده برايم در صورتيكه گندم داشت بالاخره قرار شد دكان را تحويل بدهد بديگرى بدهيم زمان تحويل گرفتن معلوم شد هشت خروار و سرى آرد دارد بعد از آنكه دكان را از او گرفتند باز ساير خبازها واسطه شدند كه مجددا دكان را واگذار بخودش بكنيد يكى ديگر از روساى كمپانى چنين اظهار كرد كه اگر از طرف دولت بكمپانى درست مساعدت ميشد قرار گذاشته بوديم در اين دو ماه آخر محض احترام مجلس نان را يكمن يك قران بفروشند طورى ما را سرپيچانيدند كه نتوانستيم تهيه كاملى نماييم. يكى ديگر از وكلا عنوان نمود اينكه گفته شد تهيه اردو ميكند اردو چيزى نيست تمام قشون را بياورند اهل مجلس را تمام بكشند و ملت را بكشند معهذا ملت از اين چيزها نميترسد اين وزير داخله چه كار خواهد كرد براى شما والله چهار گوسفند را نمتيواند نگهدارد وزير داخله كه نميداند بجنورد جزو خراسان است يا استراباد چه فايده دارد بايد عزل او را خواست يكى ديگر اظهار داشت هزار و هفتصد خروار گندم از بابت خالصه باقبال الدوله حواله دادند كه بكمپانى بدهد مدعى شده كه من چهل هزار تومان از دولت طلب دارم اين پول را بدهيد گندم را بگيريد آخر يكى نيست بپرسد اين چه طلبى است كه شما داريد صورت آن را بنماييد آنوقت پول بگيريد. يكى ديگر بيان كرد كه اينها كارهاى ظاهرى آنها است اگر كارهاى باطنى آنها گفته شود آنوقت معلوم ميشود كه چه طور دولت خواهى ميكنند ميروند بعرض اعليحضرت ميرسانند كه چند نفر منحرف الطريفه در مجلس هستند و جمعى آمده اند باعث نشر مذهب بهايى در ولايات شده اند و مردم را دعوت ميكنند اگر اين مطلب راست است بپس كو؟ چرا همچو اشخاص را نگرفته و بدار نزدند. يكى از وكلاى قزوين اظهار كرد كه تمام اين مطلب فهرست شده با تلگرافيكه از قم آمده بحضور اعليحضرت تقديم شود و عزل وزارت داخله را بخواهيد. يكى ديگر از وكلا چنين تقرير كرد كه تقصير وزارت داخله ثابت شد اما تقصير ديگران ثابت نيست بموجب قانون تمام وزرا ضامن اعمال يكديگرند بايد تمام اين هيئت تغيير كند آقا ميرزا سيد محمد مجتهد فرمودند آيا هيئتى بهتر از اينها داريد گفته شد پس چه بايد كرد آقا فرمود باز همين هيئت را مجبور نمايند كه بدرستى از عهده مسئوليت برآيند يكى از وكلا بيان نمود همين هيئت وزرا در حضور آقا آمدند و مسئوليت را بعهده گرفتند تا حال چه كرده اند بايد آنقدر هيئت وزرا عوض شوند تا از عهده اين مسئوليت برآمده و همراهى نمايند بالله اينها خائن شخص مقدس اعليحضرت هستند اين مجلس شوخى و ملاعيه برنميدارد يا بايد بتوپ بسته شود يا بايد باقى باشد با تمام لوازم و شرايطش (همه يك دفعه اظهار داشتند كه اين مجلس باقى خواهد بود و بهتر ازينها. خيال آنها هم آسوده باشد) باز همان وكيل اظهار كرد كه بعرض اعليحضرت ميرسانند اعضاى مجلس ناقصند كو آن كامليكه در هيئت وزرا هستند يكى ديگر از وكلا اظهار نمود كه وكلا يك نقصى دارند كه صاحب پارك و كالسكه واملاك نيستند يكى ديگر از وكلا چنين بيان كرد كه امور مملكت پيشرفت نميكند مگر بواسطه اتحاد مابين دولت و مجلس واين اتحاد هم نميشود مگر بواسطه اطمينان طرفين از يكديگر حال از اعضاء محترم مجلس سئوال ميكنم باين هيئت وزرا آيا اطمينان داريد (همه متفقا گفتند خير اطمينان نداريم) يكى ديگر اظهار داشت كه ميروند بعرض اعليحضرت ميرسانند كه مجلسيان با شخص مقدس اعليحضرت كار دارند بالله ما شخص اقدس اعليحضرت را ميخواهيم و هيچ رنجش و گله مندى از بندگان اعليحضرت نداريم و تا حالا كمال عطوفت و مرحمت را فرموده اند يكى از وكلا آذربايجان‏
چنين بيان كرد كه در اول كار هر چه آقاى سعدالدوله گفت بايد اين هيئت وزرا عوض شود كسى گوش نداد حالا چاره نيست جز اينكه اين هيئت تغيير كند تا عوض نشود كارها درست نميشود.
يكى ديگر از وكلا اظهار نمود لباس دوخته شده بجهة سرباز دستى نه تومان بپاى دولت حساب كرده اند امروز حاضر است كسى كه دستى سه تومان تمام ميكند اينها خيانت نيست؟ نبايد ما بگوييم آخر ما قسم خورده ايم كه بدولت و ملت خيانت نكنيم.
يكى ديگر بيان نمود قوام الدوله را معزول كردند بجهة همين مطلب كه اينگونه براتها را امضا نميكرد. يكى ديگر اظهار داشت آيا اين وكلا بد وكلايى هستند كه تمام از كارهاى شخصى خودشان دست كشيده شب و روز در عقب كار واصلاح مملكت هستند؟ آيا اول فايده اين بكجا راجع است؟ غير از اينكه بشخص مقدس اعليحضرت راجع است معهذا ميروند بعرض اعليحضرت ميرسانند كه اين وكلا بد هستند بايد بدار كشيد. باز صحبت شد بايد هيئت وزرا تماما تغيير كند.
يكى از وكلا- در تغيير هيئت وزرا ممكن است از بعضى وزرا كه مجلس از آنها راضى است و همراهى نموده اند دو باره معين شده و سركار خودشان باشند يكى ديگر بيان نمود كه تغيير بعضى از هيئت وزرا را معمول است اما هر وقتى كه عدم اطمينان بهيئت وزرا حاصل شد و خود وزرا اين عدم اطمينان را احساس كردند خودشان استعفا ميدهند ولى اين همه جا اطراد ندارد و لازم نيست بواسطه يكنفر همه معزول شوند حالا ما هم ملاحظه نماييم ببينيم يا اين مقتضيات حاليه صلاح هست كه تغيير تمام هيئت وزرا را بخواهيم يا نه همه ميدانند كه بنده يك اندازه در امور ماليه بصيرت دارم وزير ماليه تا امروز يك قدم برخلاف رفتار نكرده است هر وقت مسئوليت ايشان را طورى نمايند كه بتوانند از عهده مسئوليت برآيند بهتر از اين وزير ماليه ما كسى را براى عمل ماليه نداريم يكى از وكلا جواب داد اگر بنا شد حدود قرار بدهيم سايرين هم همين طور خواهند گفت مثلا وزير داخله ميگويد قشون منظم نداريم پول نداريم كه رفع اين اغتشاشات را نماييم همان وكيل جواب داذد شا ميتوانيد از راه ديگر براى وزارت داخله تقصير ثابت كنيد مثلا در خصوص حشمت الملك كه اخطار شد اين قدر پول گرفته ايد جواب نتوانست بدهد همينقدر گفتند پول گرفته ام ولى كمتر از آنها بوده كه گفته اند و آنهم از بابت تفاوت عمل بوده جواب داده شد سيستان و قوجان پارسال مميزى شده ديگر تفاوت عمل ندارد ابدا نتوانست جواب بدهد بايد همان وقت معزول شده باشد در اين موقع جناب رئيس اظهار داشتند تغيير هيئت وزرا در اين قانون اساسى كه فعلا در دست داريم قيد نشده يكى از وكلا جواب دادند تمام اين مطالب در جزو آن دستخط ثانوى است كه گرفتيم. فى الجمله مذاكره در اينخصوص شد باز رئيس اظهار داشتند موافق قانون اساسى كه امروز در دست است ما فقط ميتوانيم به افراد وزرا ايراد وارد آورديم حال تقصير هر كدام مدلل شده راى گرفته شود كه عزل او خواسته شود بعضى گفتند در خصوص وزارت داخله راى گرفته شود بعضى گفتند حالا كه اينطور است تقصير وزارت خارجه بيشتر است اول در باب او راى گرفته شود رئيس گفتند چون بدوا صحبت وزارت داخله شده بود اول در خصوص خواستن عزل وزارت داخله راى گرفته شود در اينموقع ورقه راى منتشر گرديد و از قرار ذيل اخذ راى شد. (ورقه سفيد 79، ورقه آبى 1، امتناع 10 و مجلس ختم گرديد.)
</section>
<section type="session" number="78">
جلسه: 78
مذاكرات 5 روز شنبه 18 شهر ربيع الاول 1325 دارالشوراى ملى‏
امروز بدواً وكلادر اطاق مخصوص مشغول مذاكره مطلب مهمى بودند پس از ختم آن مذاكره آمدند باطاق رسمى و تخميناً نيم ساعت بغروب مانده مجلس علنى رسما افتتاح يافت اول مذاكره در باب جواب تلگراف مجلس كه از دوماى روس رسيده بود بميان آمده و چنين اظهار شد كه اين جواب از دوما حالا رسيده و بمجله ترجمه شده چون مدتى بود منتظر اين جواب محبت آميز بوديم قرائت شود تلگراف مزبور خوانده شد و درآخر تلگراف كلمه (زنده باد مجلس ملى ايران) قرائت گرديد يكمرتبه تمام وكلا محترم بصداى بلند هم آواز گشته گفتند (زنده باد دوماى روس) و يك حال بشاشت مخصوصى بعموم دست داد.
تلگراف مجلس ايران بدوماى روس‏
پطرز بورغ (دما)
مجلس مبعوثان ايران تبريك و تهنيت ميگويد مجلس محترم دوما را در موقع خجسته افتتاح آن از آنجا كه روح حريت طلبى كه سبب هيجان اين دومجلس محترم است دراصل يكى است تمام ملل در تسطيح جاده عدالت برادرند مجلس محترم جوان ايران با كمال افتخار و ضعف از صميم قلب دعا ميكند بهره مندى و نيل بمقصود آن همزاد محترم ارشدش را و با آن مجلس محترم هم صدا شده بآواز بلند فرياد ميكند زنده باد آزادى ملل و زنده باد عدالت.
 (مجلس شوراى ملى ايران).
جواب دوماى روس‏
از پطرز بورغ بطهران‏
دوماى مملكت امپراطورى روس از مجلس شوراى ملى ايران متمنى است كه اظهار تشكر و امتنان ويرا در جواب تبريكات خود بحسن قبول تلقى كند از عباراتيكه از روى هواخواهى آزادى و عدالت و برادرى ملل در تلگراف متبركه مندرج بود صداى همرگى و موافقت در فضاى دوما پيچيده هر دو مجلس كه تقريبا در زمان واحد ابواب صداقت و نيكبختى بر ملتين گشوده و براى اصلاح احوال و تحصيل آسايش و رفاه نوعيه با ميلى ثابت و نشاطى صادق مهيا و بيدار شده اند اعتقاد راسخ و يقين كامل دارند كه هر قدمى در اين راه خير بردارند ميعاد غلبه كلمه حق و فتح و نصرت صلح ابدى را نزديكتر و حركت ايران را بسرمنزل آزدى و حريت سريعتر كرده اند.
زنده باد مجلس ملى ايران پاينده و جاويد باد مكنوناتيكه موجب اتحاد و اتفاق نمايندگان مجلسين است. رئيس دوماى مملكت امپراطورى روس كلوين پس از اين يكى از وكلاى آذربايجان چنين عنوان نمود. كه چون امروزه وضع تغيير كرده و حالا و هيئت وزراء هم تغيير نموده. حالات وكلا هم بايد تغيير كند لايحه در اين خصوص نوشته شده اگر رياست مجلس اجازه فرمايند قرائت شود.
رئيس بعد از ملاحظه لايحه مذكور جوابدادند. صلاح اين است اين لايحه در مجلس خاصى خوانده شود فعلا تلگرافى است از ميانج رسيده قرائت شود. تلگراف ميانج كه از طرف انجمن خلخال بتوسط آقاى شرف الدوله بمجلس مقدس مخابره شده بود قرائت شد مشعر باينكه شكرالله خان شاطرانلو مدتى به ميانج رفته بود پس از مراجت از ميانج صلاح خود را در اين ديده كه جمعى سوار باطراف خلخال مثل ملخ پراكنده نموده مشغول تاخت وتاراج شده و مخصوصا اشتهار داده است كه برچيدن انجمنها و منع پيشرفت مقاصد ملى اهالى اينجا بمن واگذار شده است و علاوه هشت ماهست كه خلخال حاكم ندارد استدا اينكه سريعا علاج فرموده و رفع اين فتنه و آشوب و تعديات را نماييد.
رئيس چنين اظهار كردند كه همچو بنظر ميآيد اين شخص سرخود اين كارها را نموده بايد اين تلگراف را بوزارت داخله فرستاد كه جلوگيرى از حركات اين شخص شده و موجبات آسايش اهالى خلخال فراهم آيد. يكى از وكلا اظهار داشت كدام وزير داخله؟ ما كه وزير داخله نداريم. جواب داده شد ما بشخص كار نداريم با وزارتخانها كار داريم هر مطلبى بايد باشد بوزارتخانه ها رجوع شود. و يكى ديگر اظهار كرد تاكنون اين اغتشاشات براى اين بود كه هيئت وزرا تا حال در مقام اجرا نبودند ولى حالا كه حالت هيئت وزرا تغيير كرده انشاء الله بعدها از مفسدين جلوگيرى خواهد شد و بمحازات خواهند رسيد. در اين موقع آقا سيد عبدالله مجتهد فرموئدند لايحه كه اهالى نراق بجناب حاجى ميرزا فخرالدين مجتهد نوشته اند وايشانهم شرحى در حاشيه آن بعنوان من نوشته اند قرائت شود. لايحه مزبوره را قرائت كرند خلاصه مضمون اين بود: حضور جناب حجة الاسلام آقاى حاج ميرزا فخرالدين نراق كه سالهاى سال دارالشرع بوده سه نفر بابيهاى نراق كه مشهورند و حكم دفاع از طرف حجة الاسلام در باره آنها شرف صدور يافته. در ايام عاشورا آن سه نفر قبليح اعمال خود را آشكار كرده و مردم عوام را ترغيب مينمودند بطوريكه عماً قريب دين اسلام از ميان خواهد رفت لهذا چاكران هم بهيجان آمده همان سه نفر فراراً رفتند بجاييكه مركز بابيه است و بواسطه تلگرافات در صدد اشتباه كارى و اسباب تصديع اولياى دولت و ملت را فراهم آورده اند چاكران عريضه عرض كرده ايم باين عنوان كه اينها را راه نخواهيم داد بيايند نراق مردم را اغوا نمايند و دارايى آنها را هم هر چه هست ميخريم و دست بردار از قصد خودمان نيستيم و حجة الاسلام را قسم ميدهيم بحجت عصر عجل الله فرجه در حاشيه همان عريضه شرحى بنويسيد بمجلس محترم كه حكم صادر شود ريشه اين مذهبها كنده شود. خلاصه مضمون حاشيه آن لايحه اين بود: حضور جناب حجة الاسلام آقاى آقا سيد عبدالله مجتهد تصديع عرض ميدهد اين مشروحه عريضه نراقيها است و تفصيل آن اين است كه سه نفر بابيه كفر خود را اظهار كردند حكم كردم براى اصلاح حل سايرين اين سه نفر را بيرون كردند اكنون معلوم ميشود در صدد اشتباه كارى برآمده اند خواهشمندم تفصيل بمجلس اظهار شود و حكم داعلى را امضا فرمايند. يكى از وكلا چنين تقرير نمود از روزيكه مجلس محترم منعقد شده اعتقاد بنده اين است كه تمام جالسين اين مجلس اعتقاد حقه دارند باجتهاد خودشان و در فورعات هم با مجتهد هستند يا مقلد والى از اطراف چنين گمان كرده اند كه ما اينجانشسته ايم فقط براى اينكه بگوييم فلان وزير چه شد و فلان حاكم چه كرد. نه خير. بلكه در اجراى احكام دينهم بموقع ساعى خواهيم بود. يك عالميرا ديدم كانه ياس دارد كه اين احكام مجرى شود الحمدالله دعاى آن عالم مستجاب گشته واين مجلس مقدس تأسيس شده واز اطراف بخيال اينكه ما نميدانيم طريقه امر بمعروف را چيست مردم بعضى انجمنها ترتيب داده ند بخيال خودشان كه امر بمعروف نمايند و اين ترتيب صحيح نيست و اسباب توليد فساد است اجراى احكام بايد از يك جا شود و من لايحه مختصرى در اين خصوص نوشته بودم حالا موقع آن است كه خوانده شود لايحه كه نوشته بود قرائت كرد. مشعر بود باينكه بموجب دستخطى كه اعليحضرت فرموده اند قانون اساسى مشروطه اين مملكت موافق شرع باشد بايد خوردن مسكرات و فروش مسكرات و ساير منهيات و ترياك فروشى غدغن و موقوف شود. و هر كس در اين مملكت است بايد در تحت حكم يك قانون باشد يكى از وكلا جواب دادند كه شما راشخصى متدين ميدانيم ولى حق شما نبود كه اين لايحه را بدون اينكه بلحاظ جناب رئيس برسد بخواهيد فقط حق شما اين بود كه اين لايحه را بدوا بدهيد خدمت جناب رئيس كه ملاحظه نمايند ببينند اگر صلاح است آنوقت خوانده شود.
پس از اين يكى از وكلاى آذربايجان چنين عنوان نمودند كه براى اصلاح خرابيهاى عديده سابقه از تفضيلات الهى چنين مجلس و دولت مشروطه بما نصيب شده و آرزوهاى ديرين 30 كروز ايرانى طواف و گردش كرده شفاى دردهاى بى درمان خودشان را پيدا نموده و از اين مجلس علاج دردهاى خود را متوقعند و بديهى است اين مجلس موافق متوقات آنها كار نكرده ولى نه بآنطور كه شهرت كرده مجلس در اينمدت كار نكرده بلكه با اين موانع كه پيش برده خيلى كار كرده اما از روى انصاف ما هم نتوانسته ايم به درستى از عهده مسئوليت خودمان برآييم و اين عدم موفقيت را من سه قسمت ميكنم. يكى راجع بدولت يكى راجع بملت و يكى راجع بمجلس اما مسئوليت راجع بدولت نظر بآن ملاحظاتيكه در كميسيون مخصوص صحبت شد توضيح نميكنم و انشاء الله بواسطه تغيير حالتى كه پيدا شده كارها پيشرفت خواهد كرد. اما مسئوليت راجع بملت هر يكى از نظر مختلف نگاه ميكند جمعى از نان و گوشت صحبت مينمايند بگمان اين كه مجلس بايد عمل نان و گوشت را اصلاح نمايد جمعى از طرق و شورع مذاكره ميكنند و از اطراف اصلاح انقلاباتيكه شده ميخواهند جمعى هم اسبابى فراهم آورده اند كه اوقات مجلس را ضايع كرده اند از اينها هم بايد گذشت. اما آنچه راجع بمجلس است اجرا نداشتن نظامنامه داخلى مجلس است بموجب نظامنامه قرار است مطالب بايد بدوا بطور لايحه برياست مجلس اظهار شده و قبل از وقت اذهان مسبوق شود كه در چه خصوص گفتگو خواهد شد آنوقت اگر رياست مجلس آن عنوان را قابل مذاكره ديد و صلاح دانست در آنخصوص مذاكره بعمل آيد و تا حال اين مسئله مراعات نشده و چيز ديگرى كه موجب عدم پيشرفت بود افكار ترتيب نطق است معلوم است كه معنى مشاوره گفتن است و شنيدن. براى اينكه تكليف معلوم شود خوب است ملاحظه كنيم كه سلامت الفاظ با افكار مدخليت دارد و بهتر ميشود نتيجه گرفت ولى اينجا هر مطلبى كه عنوان ميشود از چهار طرف هجوم ميآورند و شخص متكلم بايد با دو سه كلمه مذاكره خود را قطع ميكند و باين طور نطق هيچوقت منتج نتيجه نخواهد شد زيرا كه متظلم آن آزادى را ندارد كه نتيجه بدست آورد از روزنامها ميزان كليه آن گفتارها معلوم است. عوض اينكه گفتارها ترقى كرده بالا برود تنزل نموده پايين آمده است علت اينست كه متكلم نميتواند نطق كدن. و سامعين هم نميتوانند بفهمند. تكليف روزنامه نويس هم سخت تر شده. اگر بطوريكه عرض شد مراعات شود متكلم نطق را بهتر ادا ميكند و روزنامه نويس بهتر ميتواند ضبط نمايد. بواسطه بى ترتيبى نطقها بسا ديده ايم روزنامه نويسها چيزى نوشته اند كه متكلم ميگويد من نگفته ام و سابق كه صحبت روزنامه شد بملاحظاتيكه در نظر بود گفتيم كهاسامى نوشته نشود ولى بتجربه ديديم از آن قوتيكه اسامى نوشته نشد بدتر شده وامروز عرض ميكنم كه بايد اسامى نوشته شود. زيرا كه از به نوشتن اسامى خيلى توليد فساد شده واز براى آتيه هم توليد فساد ميكند بجهة آنكه ملت نميتواند تهيه نمايد آن پارتيهايى كه بياد تشكيل شود چنانچه در يك نمره روزنامه نوشته شده ود كه ميكروب نفاق بين اعضا مجلس سرايت كرده يك ايراد دارم كه تمامى مسئوليت را بگردن مجلس انداخته البته در مجلس اختلاف آراء پديدار ميشود و يا اختلاف آراء نباشد معنى مشاوره بعمل نمى آيد. و فرق است مابين اختلاف آراء و نفاق اما در آن روزنامه نوشته نفاق در ميان وكلا نشر دارد و كسانيكه نميدانند گمان ميكنند كه در حقيقت نفاق است بين وكلاو اين صحيح نيست و مقاصد را باطل ميكند و حال آنكه ما خودمان هيچ همچو چيزى را احساس نكرده ايم پس ميگويم همان روزنامه يا يكى ديگر اين مطلب را تكذيب كند يكى ديگر از وكلا چنين اظهار كردند كه تمام مطالبيكه آقاى مستشارالدوله گفتند صحيح است ومن در فرمايشات ايشان شركت دارم مرگ در يك كلمه اخيره كه ميگويند مجلس كارى نكرده. وقتيكه ما تصفح ميكنيم تاريخ را ميبينيم از اول دنيا تا حال چند طبقه ناصح پيدا شده. اول سلسله انبيا و اوليا بوده كه ظالمين را نصيحت كرده و هدايت نموده اند. پس از آن طبقه شعرا هستند كه يا بمصلحت وقت اشعار مدايح گفته وبكنايه بزرگان هر عصر خالى كرده اند كه تو بايد داراى اين صفت باشى و در حقيقت بعضيها هم آن صفات را داشتند
طبقه سيم دارالشوراهاى دنيا است وخطاب اينها بمظلومين است كه ندا ميكنند اى مظلومين ساكت نباشيد و رفع ظلم از خود نماييد كه شما نميتوانيد مظلوم واقع شويد و اين خيلى خدمت بزرگى است زيرا بواسطه فشاريكه ازظالمين روى قلوب وافكار بوده مانع اين بوده كه مظلومين حقوق خود رامطالبه نمايند وقتيكه آن مانع را رفع كرديد همه در صدد خواستن حقوق خود برآمدند اين است كه هجوم افكار شده و عقيده من اين است كه رفع اين فشار خيلى خدمت بزرگى است كه اين مجلس كرده. يكى ديگراز وكلا اظهار داشت چيزيكه در نوشتن اسامى وكلا در روزنامه بايد بشرط شود اين است كه سايرين عرصه ناطق را تنگ نكنندو آنچه مكنون خاطر گفته شود كه منشيها هم بتوانند بدرستى ضبط كنند تا اينكه بعد اظهار نشود كه ما اين نطق را نكرده ايم اگر اينشرط راميكنند كه اسمها نوشته شودوالا مشكل است (يكى از وكلا اظهار كرد پس بايد براى نطق كردن مدت قرارداد) همان وكيل جواب دادند كه مطالب بتفاوت است يك مطلبى است كه دامنه آن خيلى بزرگ است شايد تا بيست و چهار ساعت تكلم لازم شود. و يك مطلبى است مهمل كه قابل بمذاكره نيست آنوقت رياست مجلس اخطار ميكند كه بس است واين مطلب قابل مذاكره نيست.
يكى ديگر از وكلاى رشت بيان نمودند كه در هر كله يك فيضى است و اينكه اين مجلس را تأسيس كرده اند بجهت اين است كه هر كدام از فضلا يك چيزى كه بكله او رسيده وافاضه شده بگويد تا معنى مشاوره بعمل آيد. پس در اينصورت وكيل كه حق ندارد كه آن نطق سابق را بعد از نيمساعت برداشته لباس ديگر پوشانيده بگويد و تضييع حق ديگرى نمايد اگر بآن متكلم سابق هم رأى است دستش را بلند كند والا بمكررات اوقات مجلس را ضايع ننمايد. يكى ديگر از وكلا بيان نمود آقاى مستشارالدوله يك چيزى در بابت نوشتن اسامى وكلا در روزنامه گفتند صحيح است يكى از آن اشخاصى كه سابق رأى داد نوشته شود اما بشرط اينكه تا نطقها از زير صحه يكى از منشيهاى مجلس نگذرد زير طبع نرود. يكى از وكلا جواب داد كه اين صحيح نيست و روزنامه نويس آزاد است منتهى در ضبط نطقها بايد سعى نمايد كه تغيير در معنى حاصل نشود. يكى ديگر اظهار نمود اين ترتيب كه بنظر يكى از منشيان ملجس برسد بموجب نظامنامه است. و يكى از وكلاى خراسان اظهار كرد در باب نوشتن و ننوشتن اسامى وكلا يكى بنده بودم كه سابقا رأى دادم نوشته نشود. ولى حالا ميگويم اگر نطقها درست نوشته ميشود اسم نوشتن بهتر است والا اگر نطقها ناقص نوشته شود اسم ننوشتن بهتر است. يكى از وكلاى آذربايجان عنوان نمود كه تا بامروز مجلس ميدان كارزاربود و فقط رجزخوانى ميكرديم ولى مسلما بعد از اين آن تغيير حالتى كه در وزرا پيدا شده بر عليه ما كار خواهند كرد يعنى ميخواهند ازما پيش بيفتد پس ما بايد مطالب خود را پرورانده طورى ادا نماييم كه شرافت داشته باشد و مثل قانون در روزنامه ها نوشته شود. ودر اينموقع مجلس ختم گرديد.
</section>
<section type="session" number="79">
جلسه: 79
مذاكرات روز شنبه 20 شهر ربيع الاول 1325 دارالشوراى ملى‏
خلاصه مذاكرات روز پنجشنبه 18 را آقا سيد محمد تقى قرائت كردند و قرار بود امتيازنامه كارخانه كاغذسازى دفعه دوم قرائت و مطرح و مذاكره شود. ليكن چون تلگرافات از رشت و انزلى مخباره شده بود و اهميت داشت بدواً قرائت گرديد كه خلاصه آنها قريب باين مضمون بود.
از رشت: تمام علماء باستثناى سه نفر و تمام ذاكرين واعظين واعيان و تجار بغير از چهار نفر و اصناف و كسبه وغيره تماما حاضر و عرض ميكنند نيامدن شما بتلگرافخانه اسباب وحشت شده چهار روز است تمام مردم از كارها تعطيل و از اطراف بشهر ريخته ابدا تأمل وصبر ندارند وكلا هم از جان افتاده نميتوانند ساكت نمايند عرض عموم اينست كه نظامنامه انجمنهاى ايالتى و متمم قانون اساسى و امتيازنامه بانك بصحه برسد تا حال صبر كرده ايم ديگر صبرنخواهيم نمود و قوت صبر نمودن نداريم تمام وكلا رابتلگرافخانه آوردهند علماء واعيان و تجار و اصناف و غيره علاوه از سى هزار نفر جمعيت بقسمى حاضرند كه اسباب وحشت است. ولو به تشريف آوردن حضرت اشرف وزيرداخله به تلگرافخانه باشد تشريف آورده اين امررا اصلاح فرمايند و آمدن رحيم خان از طهران محرك اين هيجان عمومى شده واز شيراز حالا تلگراف رسيد جدا استدعا ميكنند كه بزودى بشارت فرماييد كه حضرت والا مؤيدالدوله با انجمن آنجا همراه باشند.
خلاصه مضمون جواب از طرف وكلاء متحيريم كه چرا عرايض وكلا قبول نشد آمدن ظفرالسلطنه موقوف شد وآمدن رحيم خان هم شهرت بى اصل است امروز هيئت وزراء در مجلس حاضر ميشوند كه جدا همراهى دولت را اظهار نمايند نظامنامه انجمنهاى ايالتى هم تمام شد. ولى اينطور كارها را از كار باز ميدارد البته اهالى را ساكت كرده اطمينان بدهيد حركت رحيم خان بجهت تبريز بود موقوف شد. مجدداً خواهش ميشود كه اهالى را ساكت نماييد و همين تلگرافات امروز در محضر وزراء قرائت شده در انجام مقاصد خواهيم كوشيد ايضاً خلاصه مضمون تلگراف از رشت در جواب وكلا باين وعده مشكل است اهالى ساكت شوند هر قدر ميخواهيم ساكت نماييم ناله بفلك ميرسد ملتفت نكته سرحدى باشيد كار زا دست نرود. چرا صريحا نميفرماييد نظامنامه انجمنها تمام شده يا نه بصحه رسيده يا خير. و بقيه قانون اساسى چرا بصحه نميرسد امتيازنامه بانك همينطور ديگر ساكت كردن اهالى از قوه ما خارج وخودشان از تمام ولايات استمداد خواسته اند. خلاصه تلگراف از انزلى، چهار روز است عموم ملت حتى دهات و تمام ادارات و گمرك از كار دست كشيده با اهل و عيال در تلگرافخانه حاضريم و هرد قيقه هيجان مردم بيشتر و هيچ دخل بسابق ندارد و رفع اين هيجان فوق قدرت وكلا است ملاحظه اهميت سرحدى لازم وچهار روز است توسط وزير داخله بخاكپاى همايونى عرض نموده امضاى قوانين را خواست هنوز جواب نيامده استدعا هر چه زودتر تلگراف همه صحه قوانين را بگيريد كه خداى نخواسته دست از سربلند خواهد شد.
مذاكرات در خصوص اين تلگراف بميان آمد آقاى سيد عبدالله مجتهد فرمودند از شيراز هم تلگراف آمل كه شورش كرده اند و آقا سيد محمد مجتهد فرمودند اينها بايد محرك داشته باشند يكى از وكلا اظهار داشت حالا چرا علاج اين كار را نميكنيد يكى ديگر از وكلا جواب دادند اصلاح اينكار منوط باين است كه هيئت وزرا بيايند واين تلگراف ارائه شده يك قرارى بگذارند يكى از وكلاى آذربايجان اظهار نمودمسئله امتيازنامه بانك كه در مجلس تصويب شده گذشت حال معطلى آن چيس كه بصحه نميرسد جواب داده شد بصحه رسيده در دفتر مجلس ضبط است بجهت گرفتن چهار كرور پل بعد از وكلاى رشت سئوال شد- در جواب مخابرات اخرى انجمن رشت چه جواب داديد يكى از وكلا كه بتلگرافخانه رفته بودند اظهار داشت بايد از طرف مجلس جواب نوشته شود. لهذا جوابى ازطرف مجلس نوشته شده قرائت گرديد كه خلاصه آن قريب باينمضمون بود قرائت شده بايد اكثر مواد آن با حضور حجج اسلام تنقيح و تصحيح شود ونظامنامه انجمنهاى ايالتى هم تمام وامروز بهئيت وزرا داده ميشود كه بصحه ملوكانه برسد و امتيازنامه بانك هم بصحه رسيده در موقع خود تمام ميشود درهيچيك از اين مطالب كوتاهى نشده و دراين امور عظيمه هر چه فكر شود بهتر خواهد شد متمنى است عرصه را تنگ ندارند تا وكلا بهتر بكار مشغول شوند يكى از وكلا اظهار داشتند حال چه عيب دارد بطوريكه خود اهالى رشت خواسته اند بدهند يكى از وكلاى رشت اظهار نمود بنده عرض كردم كه حالايك تلگرافى هم بتوسط بنده و جناب حسام الاسلام بوزارت داخله شده خوب است اين تلگراف را برسانيم آنوقت از طرف مجلس هم تلگراف بشود. يكى ديگر از وكلا اظهار نمود مجلس ميگويد نبايد آنها تكليف براى مجلس معين نمايندو اخطار كنند ما كه اينجا نشسته ايم اقدام بكارها مينماييم هروقت مساعدت نشد وكار پيشرفت نكرد آنوقت بايد بآنها اخطار نماييم كه همراهى نمايند نه آنها اتصافا تحكم بكنند اينگونه حركات باعث مأيوسى مجلس ميشود بايد چشم وگوش ملت بحكم مجلس باشد نه اينكه تحكم نمايند (گفته شده چون مدتى است از اقدامات مجلس اثرى پيدا نشد اين هيجان بواسطه اوست) باز همان وكيل جواب داد اين ظاهر نشدن اثر بملاحظاتى است كه عقب افتاده از طرف مجلس قصور نشده آيا ببينيم كوتاهى شده يا وقع بدست نيامده اگر كاررا ازمجلس ميخواهند بايد صبرنمايند هر اجتماعى ملاحظه نماييد چقدر ضرر بملت واردميآورد ما بايد يكدقيقه باين امر راضى نشويم ولى هر وقت كار پيشرفت نكرد ما بايد بآنها اخطار كنيم كه تعطيل نمودهو مساعدت نمايند نه اينكه آنها اخطار نموده و حكم نمايند.
بعضى از وكلا اظهار كردند كه اين حركت اهالى رشت رامحرك بايد باشد. آقاى سيد عبيدالله فرمودند حالا تلگرافى بشود كه اهالى رشت ساكت شوند و چند نفر برود تلگرافخانه وبآنها حالى نمايد كه اجماع اسباب اختلال حواس ما ميشود و از كار بازميمانيم و ضرر خود شما است. يكى از وكلابيان نمود خوب است در فقره بانك جواب بدهيد كه اين مسئله راجع بخود اهالى آنجا و ساير جاهاست از ولايات تا حال چه همتى در خصوص بانك كردند و كدام كرورها را داند كه بانك تشكيل شود. يكى از وكلاى آذربايجان چنين عنوان نمود ايرانيها نشسته اند در ولايات دور و ما نشسته ايم اينجا و قلم در دست ما است تمام تقصيرات را به گردن آنها وارد ميآوريم و من ميخواهم امروز اينجا حامى آنها باشم البته ملت حق شركت در امورات مملكتى دارد و ميخواهد كار مجلس خوب پيش برود و شما يكدسته را معصوم قرار داده ايد و يكدسته را جايزالخطا و ايندسته را اتصالا ميزنيد توى سرش اما آندسته كه معصوم هستند هيچ فرض خطا براى آنها نميكنيد فرض محال كه محال نيست يكدفعه هم باينها اخطار شود چه ضرر دارد الان چهار ماه است كه در اين مطالب مذاكره ميشود مسودات آنها درست و باكثريت آراء قرار شد در يك هفته اصلاح شود. و من ميگويم ملت حق تحكيم را دارد در اينموقع يكى از وكلاء چنين اظهار داشت ميخواهيم بدانيم كه در اين چهار ماه مجلس بيكار بوده و كوتاهى كرده؟ مگر نميدانيد نوشتن قانون اساسى چقدر كار دارد مگر شما خودتان نبوديد همان وكيل جواب داد. بلى اين قانون اساسى تمام نشده كار ديگر بميان آوردند مراعات الاهم فالاهم نشد و يكى ديگر از وكلاى آذربايجان اظهار نمود نظامنامه انجمنهاى ايالتى بيست روز است تمام شده حالا ميگوييد بايد بنظر وزراء برسد تا حال كجا مانده بود. رئيس چنبن جواب دادند اولا گويا برشما مشتبه شده كه نبايد بنظر وزراء برسد شما بدانيد آنچه كه دراين مجلس تصويب ميشود اول بايد بنظر وزراء برسد بعد بصحه همايونى موشح شود و ثانيا گفتيد بيست روز است نظامنامه انجمنهاى ايالتى تمام شده در اينمدت دو دفعه بواسطه حك واصلاحى كه شده بود پاك نويس شده و امروز تام شده است و بيش از اينهم نميتوان كار كرد و يكى ديگر از آن وكلا بيان كرد ما هنوز معنى مجلس را نفهميده ايم وقتيكه وكلا و دولت و ملت معنى مجلس را فهميدند آنوقت كارها درست ميشود تمام تقصيرها از خود ما است.
مكرر از يكديگر عيب گرفتيم و حال آنكه اكثر معنى وكالت را نميدانند كليه حوائج مردم بهدو قسم است يا شخصى است يا عمومى شخصى را چند نفر يا يكنفر ميتواند اصلاح نمايد اما حوائج عمومى را نميشود سى كرور نفوس در يكجا جمع شده كارهاى خودشان را اصلاح نمايند پس چند نفرى را وكالت داده ميگويند شما در امورات ما نظارت داشته باشيد و اين پوليكه از ما گرفته ميشود ببينيد در خير ما مصرف ميشود يا در ضر ر ما واين وكالت نميشود تا مردم وثوق تمام نداشته باشند كار پيش نميرود چطور كه يكنفر جلو مرا گرفته ميگويد تو دروغگويى چرا؟ بجهت اينكه چند شب قبل متمم قانون اساسى را خواستند من جواب دادم تمام است تا روز سه شنبه شابد در مجلس علنى قرائت شود حال كه در مجلس علنى خوانده نشده و در اطاق مخصوص قرائت شد ميگويد تو دروغگويى با اين حال نميشود كار كرد حق ندارد يكنفر از ملت اينطور حكم كند اين ملت يا شما وثوق داشتند يا نداشتند اگر داشتند حق اعتراضى ندارند اگر نداشتند دسته ديگر انتخاب كنند.
مذاكرات زياد در اين خصوصها بميان آمد بعضى گفتند تاكنون قصورى از طرف وكلا نشده و صحيح نيست بيكارى بيكديگر داده شود بعضى گفتند تاكنون يك اندازه قصور از طرف هيئت اجرائيه بوده و حال بحمدالله آنها هم اتحاد و اتفاق كرده اند بر همراهى با مجلس و انشاء الله كارها پيشرفت خواهد كرد در اين موقع هيئت وزرا مسئول بمجس آمدند.
 (پس از بجا آوردن تعارفات رسمى).
اتابك اعظم چنين نطق كردند.
وزير داخله- معلوم است اعليحضرتت همايونى اين كنستى توسيونى كه مرحمت فرمودند كمال مساعدت و همراهى را با اين اساس داشته و دارند بمعاونت و همراهى علما و حجج اسلام و وكلاى محترم مجلس و ما هم كه وزراء هستيم معاهده نموديم كه با اساس اين كنستى توسيون همراه باشيم و احكام او را اجرا داريم اعليحضرت همايونى بنده را كه احضار فرمودند بعد از شرفيابى بخاك پاى مبارك از اوضاع و طريقه كنستى توسيون ساير دول متمدنه از بنده استفسار فرمودند. بنده عرض كردم كه لاعلاج بايد هيئت دولت يا مجلس ملى متحد و متفق باشند تا اجراى احكام و پيشرفت مقاصد بآسانى بشود بنابراين بفرموده اعليحضرت هماوينى با وزرا حاضر شده و عرض ميكنم كه برخلاف آنچه متصور اذهان شده ذات اقدس همايونى كمال ميل و مساعدت و همراهى را با اين اساس وملت دارند و ما كه وزراء هستيم با كمال امتنان و تشكر حاضر شديم براى اتحاد و همراهى و انشاء الله با اتحاد و اتفاق بايد كارى كرد كه اسباب سرافرازى از براى ما حاصل شود تمام دول امروزه منتظرند كه ما چه خواهيم كرد تمام روزنامهاى فرنگستان تاكنون در هر ماهى يك خبر از ايران نمينوشتند و حالا اقلا هر روزه يك ستون از احوالات امروزه ما مينويسند حال كه اعليحضرت همايونى بميل مبارك ساعى در پيشرفت اين اساس ميباشند ديگر جاى مسامحه و درنگ نيست و سزاوار نخواهد بود كه بجد و جهد اقدام در امورات نشود.
حاجى امين الضرب- بنده از طرف مجلس و حضرات حجج اسلام عرض ميكنم كه ما هيئت وزرا را صادق القول ميدانيم و همانطور كه اظهار مساعدت و همراهى فرموده ايد تمامى اهل مجلس متشكر و ممنون ميباشند اميد است كه اقدامات و كردار وزرا مطابق با فرمايشات و گفتار ايشان باشد و كمال همراهى رادر اجرآت بفرمايند.
وزير داخله- در چند روز قبل وزرا نشستند و با هم معاهده كردند كه بعد از اين همراهى با مجلس نمايند و كوتاهى در اجرآت احكام نكنند و بتمام ملت هم بايد اعلان داد كه دولت با ملت همراهست ولى همراهى بايد از هر دو طرف باشد وزراء مجرى احكامند البته بايد همراهى كنند والا هيچ امرى پيشرفت نخواهد كرد.
حاج امين الضرب- عموم ملت بجان و مال حاضرند در همراهى با دولت و اطاع دارند مادام كه هيئت وزراء حاضرند براى اجراء البته تمام ملت در اين صورت متشكر و ممنون خواهند بود واگر خدا نخواسته اندكى كوتاهى از قانون مشروطيت شود آن وقت ملت حق گله دارد چه عرض كنم.
وزير داخله- البته همينطور است كه ميفرماييد وزرا كمال همراهى را خواهند كرد.
حاج امين الضرب- امروز روزى استكه بايد حق گفت وحق شنيد وحق جست.
آقا ميرزا فضلعلى آقا- از امروز دولت وملت يكى است بعد از اين روئيت در بين نيست بايد بهمراهى و همدستى با يكديگر كار كنند.
آقا سيد محمد تقى- خوب است وزرا را معرفى فرماييد.
وزير داخله هيئت وزرا را از قرار ذيل معرفى كردند:
آقاى نايب السلطنه وزير جنگ.
آقاى فرمانفرما وزير عدليه.
آقاى نارالملك وزير ماليه.
آقاى علاء السلطنه وزير امورخارجه.
آقاى وزير همايون وزير تجارت.
آقاى مخبرالسلطنه وزير علوم.
آقاى مهندس الملك وزير فوائد عامه.
بنده هم از براى خدمت عموم بعنوان وزارت داخله منتخب شدم و بالخصوص خدمت گذارى وزرا را دارم.
 (مقصود رتبه رئيس الوزرايى است).
</section>
<section type="session" number="80">
جلسه: 80
مذاكرات روز يكشنبه 21 شهر ربيع الاول 1325 دارالشوراى ملى.
خلاصه مذاكرات روز شنبه بيستم را آقا سيد محمد تقى قرائت كردند.
بدواً صحبت از تعديات نايب على اكبرخان بميان آمد و آقا ميرزا سيد محمد مجتهد فرمودند اين مردم بدون جهت چند نفر از خياطها را گرفته و كتك زده دست يكى را شكسته وحبس نموده است من عزل او را از حكومت خواستم وعده داد ولى تا حال نتيجه نبخشيده. يكى از وكلاء اظهار داشت تا حال چند عريضه از مديات او از ميدان به انجمن تحقيق عرايض نوشته اند حالات اين مرد معلوم و محتاج بمذاكراه نيست بالجمله پس از مختصر مذاكره گفتند چون قابل مذاكره نيست بيش از اين نبايد اوقات مجلس را بجهت او ضايع كرد بايد عزل او را با مجازات از وزارت داخله خواست. لهذا قرار شد رقعه در اينخصوص بوزارت داخله نوشته شود يكى از وكلاى آذربايجان چنين عنوان نمود ديروز كسان حاج آقا محسن عارضين را در جلو همين عمارت گرفته كتك زده اند اگر بنا باشد ريشه استبداد در عرايض و شاخ و برگ آن اينجا باشد كار پيش نميرود. يكى ديگر از وكلاى آذربايجان چنين اظهار اشت امروز امورات متعدده در اين مملكت و اين شهر متولد ميشود. بايد فورى علاج شود معطل نميماند هر وزيرى تغيير كند ما معطل شويم كه آن وزير جدد چه اقدامات خواهد نمود نميشود مكرر عرض كرده ام وزارتخانه نبايد تغيير بكند هر مطلبى را كه مدت آن ده روز قرار داده شده و بوزارتخانه رجوع گشته برفرض روز نهم وزير عزل شد باز روز دهم شخص وزير عزل شده بايد جواب آن مطالب بيايد بدهددر خصوص حاج آقا محسن چه قدر صحبت شد بهمين حال باقى مانده و خيلى از اين امورات هست كه همين طور معطل مانده در مسئله حاج آقا محسن بعقيده بنده تبعيد او را از عراق و احضار بدارالخلافه اصلاح و علاج برء الساعة است. كار شاهسونها همينطور بايد اصلاح شود واينها يكعرض مشروع دارند كه ميگويند ما نميخواهيم زير حكم خارج باشيم. همچنين مسئله قوام الملك كه بيك تلگراف او را بخواهند رفع اغتشاش فارس ميشودمسئله چوبدارها هم همينطور بايد فورا اصلاح شود. مدتى است بهمين حال مانده اينها وقتى رفتند بولايت خودشان چه خواهند گفت ميگويند سه ماه چهار ماه در زمان استبداد معطل شديم سه چهار ماه هم در دارالشوراى ملى پس چه فرق كرد و مكرر عرض كردم نبايد تغيير وزارت را اسباب تعطيل كار قرار داد. يكى ديگر از وكلا چنين بيان نمود كه وظيفه مجلس اين است كه بايد در امورات كليه حرف بزند نه در جزئيات و مجلس بايد نگهبان عدل وانصاف باشد وقلع و قمع جور و اعتساف را نبايد در خصوص حاج آقا محسن مكرر از دست او شكايت شده و برخلاف اينهم شكايت كرده اند و من كار باينهمه ندارم و طرفدار كسى هم نيستم و گفتگوى من در خصوص حاج آقا محسن نوعى است و يكى از تكاليف مجلس اين است كه بدون تحقيق و رسيدگى كار نكند و حكم قطعى ندهد مثل مسئله ديروز كه عارضين عراقى با همراهى چند نفر ديگر با كسان حاج آقا محسن زد و خورد نموده اند مظلومين نبايد مرتكب چنين حركات شوند مظلومين را بايد رجوع بوزارتخانها نمود كه احقاق حق شود و اين مكتوبى است كه پسر حاج آقا محسن در اين باب بمجلس مقدس نوشته مكتوب را آقا سيد محمدتقى قرائت كردند مشعر بود باينكه مكرر باولياى دولت عرض كرده ام و در حضور مقدس اعليحضرت همايونى هم التزام داده ام كه هر كس شكايت از والا دارد در هر يك از دوائر دولتى كه قرار شد رسيدگى شود پس از معلوم شدن حق كسى در مقابل تومانى ده تومان بدهم اخوى را فرستاده بودم براى تحقيق ديروز آن عارضين با جمعى ديگر اين سادات و طلاب را كتك زده اند و يك نفر از آنها رعاف شده است بفرستيد تحقيق نمايند اين مجلس براى حفظ حقوق است بايد رسيدگى نمايد.
همان وكيل آذربايجان چنين جواب دادند كه اينها را بيندازيد دور من عرض ميكنم نميشود يك آدم غدارى را اسم گذاشت حجت الاسلام و از او طرفدارى كرد اينجا اتفاقى افتاده دخل باو ندارد بايد حاج آقا محسن را احضار كرد بطهران و تحقيق شود. باز همان وكيل سابق چنين اظهار كردند اينكه گفتند طرفدارى شده من طرفدار با كسى نيستم مگر با حق با افعال بد مردم بدم و با افعال خوب مردم خوب بايد ثابت كنيد شما هر روز ميپيچيد بعلما صحيح نيست آن حاج آقا محسن آن حاج آقا محمد بروجردى.
در اينموقع آقاى ميرزا سيد محمدمجتهد فرمودند اينها دخل در سلسله ما نيستند نه حاج آقا محسن نه حاج آقا محمد اما حاج آقا محسن كه حالش معلوم است كه يك ظالم مستبدى است اما حاج آقا محمد پسرعموى من است بايد من از او همراهى كنم لهذا ميگويم او از اين سلسله نيست و اصلا از نوع ما اينها خارجند. يكى از وكلا اظهار كرد در مسئله ديروزى كه پسر حاج آقا محسن نوشته چندنفر بحمايت عارضين از اينجا بيرون آمده اند يا من ثابت ميكنم كه كسى از گماشتگان مجلس بحمايت نرفته وآنها عارضين را كتك زده اند يا آنها ثابت كنند كه از اينجا يكنفر بحمايت رفته وانگى ماكار باين نداريم تلگرافى از قم زنهاى رعاياى ابراهيم آباد كرده اند كه 14 نفر از كسان آنها بحكم حاج آقا محسن كشته شده و هفده هيجده نفر زخمى شده اند 14 مرغ كشته شود آيا صاحب آن راضى ميشود ما اين مسئله را ميخواهيم و مطلب هم دو تا است يكى مسئله مقتولين ويكى مسئله عارضين از بابت ملك وغيره. يكى ديگر از وكلاى آذربايجان بيان نموده اينكه ميگويند مجلس بايد بجزئيات نرسد و بكليات رسيدگى شود آيا ببينيم محكمه عدليه منظمى فعلا هست كه مردم بانجا رجوع كنند و آسوده بشوند يا نه ماداميكه نيست قهراً مردم باينجا خواهند آمد و اوقات ما را ضايع ميكنند و مجلس نميتواند ساكت بنشيند بايد رسيدگى باين شكايات بكند همين مسئله حاجى آقا محسن چند وقت است صحبت شده و ظلم او را همه ميدانند و ميگويند بايد احضار او را از وزارت داخله خواست تا اهل عراق آسوده شوند يكى از وكلا اظهار داشت درخصوص احضار حاج آقا محسن بوزارت داخله نوشته خواسته ايم جواب داده اند كه چند مرتبه حاج آقا محسن احضار شده در حركت از عراق مسامحه دارد اگر مجلس صلاح ميداند كه بقوه جبريه او را كه بياورند والا بطور ديگر مشكل است زيرا كه قريب سه چهار هزار تفنگچى از كسان و بستگان خودش دور خود گذاشته (در اينموقع رقعه وزارت داخله را هم آقا سيد محمد تقى قرائت كرد بهمين مضمون بود) همان وكيل آذربايجان جواب داد كه اين رقعه را وزير داخله سابق نوشته و بجهت همين حرفها و بى كفايتى كه داشت عزل او را خواستيم و معزول گرديد حالا بايد جداً احضار او را از وزارت داخله خواست. يكى ديگر از وكلا چنين عنوان نمود اولا بموجب نظامنامه داخلى هر مطلبى كه در مجلس عنوان ميشود هر وكيلى يك دفعه بايد در آن خصوص صحبت بكند ديگر حق حرف مكرر ندارد ثانيا ما در باره حاج آقا محسن هر چه صحبت بكنيم زيادى است خداوند فرموده بهر كس غنى و ثروت داده شود طغيان ميكند حال اين شخص هم طغيان كرده حالش بر همه معلوم است بايد علاجش را كرد. يكى ديگر از وكلاى رشت اظهار داشت تا حال هر ايرادى ميكردند ما ميگفتيم قوه اجراييه نداريم. ديروز هيئت وزرا آمده و جدا اظهار همراهى و اجرا كردند. حالا ديگر بايد مشغول كار شده ريشه مستبدين را يكى يكى كند و سوزاند مثل برق پس از فى الجمله مذاكره قرار شد كه رقعه بوزارت جليله داخله درخصوص احضار حاج آقا محسن از طرف مجلس مقدس نوشته شود و همچنين ساير مطالب را كه سابقا رجوع بوزارت داخله شده بود فهرست شده بوزارت جليله داخله فرستاده شود يكى از وكلاى آذربايجان اظهار كرد كه در خصوص احضار حاج آقا محسن مدت معين شود گفتندفعلا لازم نيست و بعد صحبت از شورش واغتشاش شيراز و متظلم بودن اهالى آنجا از دست قوام الملك و دو پسرش بميان آمد و گفتند بايد هر سه احضار شوند يكى از وكلا بيان كرد آيا اينگونه مطالب كه در مجلس مطرح مذاكره ميشود. مجلس بايد همان مطلب را بوزرا اخطار كند يا حكم آن را هم بايد بكند. بجهت نظم مملكت دولت مسئول است وصول ايصال ماليات را دولت مسئول است همچنين عدليه را دولت مسئول است. مقصود اين است ميخواهيم بدانيم آيا مجلس مطلبى را دانست بايد تمام جزئيات او را رسيدگى و تحقيق نموده آن وقت حكم كند و اجراى آن راز دولت بخواهد يا اينكه بايد كليه آن مطلب را رجوع بدولت كنند يكى از وكلاى آذربايجان چنين جواب دادند كه بمجرد شكايت از دست يكنفر اظهار او لازم است. اما مجازات البته بعد از تحقيق داده ميشود يكى ديگر از وكلاى رشت اظهار نمود
اينكه گفته شده مطالب كليه راجع بوزارت خانها شود كه خود وزارت خانه ها تحقيق نمايند صحيح است ولى بعضى مطالب مهم است كه اگر بخواهند به تحقيق واگذار نمايند توليد فساد ميشود مثل همين مسئله شيراز و تشكى اهالى آنجا از دست قوام آلملك اگر تحقيق شود با اين شورش حاليه چه فسادها توليد خواهد شد؟ (در اين موقع تلگرافات متعدده كه از انجمن ملى و اسلامى و علما و اهالى شيراز بعنوان مجلس و حجج اسلام و وكلاى آذربايجان مخابره شده بود آقا سيد محمد تقى قرائت كردند. كه خلاصه مضمون تمام آن تلگرافات مشعر بود باينكه اهالى فارس بعد از آنكه از قوام الملك و دو پسرش مايوس شدند و ديدند خيال آنها غير از تخريب اساس مشروطيت و تحريك چيز ديگر نيست عموما در تلگراف خانه متحصن و متظلم و قوام الملك هم در مقابل انجمن ظالمه مستبده در مسجد نو فراهم و جمعى از بستگان و اشرار را دور خود جمع و وادار نموده كه با مظلومين مشروطيت طلب منازعه نمايند و جناب حجت الاسلام آقاى حاجى ميرزا ابراهيم دامت بركاته را در حمام محصور كرده اند كه نگذارند تشريف بياورند تلگراف خانه و همچنين جناب محقق العلما و جناب علم الهدى را علاوه بر اينكه زخم زده اند برده اند قريب بمسجد از در خانه محبوس داشته اند و ما هم تا حال جلوگيرى از مردم كرده ايم اگر تا شب علاج اينكار نشود توليد فساد بزرگ خواهد شد ديگر جلوگيرى نمودن از قوه ما خارج است). پس از تمام شدن قرائت تلگرافات شيراز يكى از وكلاى آذربايجان چنين اظهار داشت در حقيقت ما وكلاى آذربايجان با وجود اين غريب هستيم و هر وقت هم بطهران آمده ام صحبت ظلم و استبداد قوام الملك را شنيده ام و همه وقت پولها داده و از تهران رفته و اين مسافرت ايندفعه او هم بى خود نبود رفت شايد تهيه ديده باشد در مقابل تبريز ولى اينشخص گاو نه من شير است امروز ديگر ماست بندها دكان ها را بسته اند بايد اينكار را از ميان برداشت و علاوه بر اين در كدام قانون است كه بايد وزارت و حكومت بارث باشد.
آقا سيد عبدالله مجتهد- ماندن قوام الملك در شيراز موجب هلاكت آنجا است و در اينوقت رئيس چنين تقرير نمودند در مسئله شيراز السلاعه وزراء در تلگرافخانه نشسته و مشغول مذاكره هستند خود بنده هم رفته بودم پرسيدند بايد چه كرد بعضى تلگرافات كه حاضر بوده نشان دادم پس حالا بايد ببينم نتيجه مذاكرات آنها چه ميشود آنوقت احضار قوام خواسته شود يكى از وكلا اظهار داشت سابقا ميگفتيم كه چرا مجلس وضع قوانين نميكند و تكليف مجلس وضع قوانين است ولى امروز ميبينيم رفع ظلم بايد از همه چيز زودتر شود.
چند روز پيش حكمران تنكابن را بواسطه تعدياتى كه كرده بود جد و جهد نموده عزل او را از پيشگاه همايونى خواستيم همچنين حاكم ديگر را و تخمينا سى سال است كه بنده ديدم وقتيكه قوام آمده بود اينجا يك آخوندى آمده در كاروانسرا گفت اين قوام الملك است او را ميشناسيد او را بتحريك قوام گرفتند بردند نيست كردند و هر سفر كه آمد مبالغى پول داد رفت و حالا با وجود اين تلگرافات واين ترتيبات ميپرسم آيا صحيح است وزرا بگويند مسئله شيراز اصلاح شد ما بايد ساكت باشيم و علاوه يكى از آن حكام معزول بپرسند محمود پس مرا چرا معزول كرديد؟ چه جواب بگويم و يكى ديگر از وكلاى آذربايجان چنين اظهار داشت هيئت وزرا در تلگرافخانه مشغول مذاكره و مشاوره هستند آنها يك تكليفى دارند و ما هم يك تكليف ديگرى داريم بكلى نميشود اين مسئله واگذار شود. مجلس متفق الرأى قوام الملك را از شيراز واجب الازاله دانست عقيده بنده اين است يك چيزى نوشته بشود بوزارت داخله واحضار بمجلس شوند اينجا بفرمايند بچه دليل عزل قوام الملك صلاح نيست والا بايد او تا عصرى عزل شود. بالجمله پس از مذاكرات زياد اتفاق آراء بر اين شد كه شرحى از طرف مجلس بوزارت داخله در عزل قوام الملك نوشته شود (در اينموقع رئيس و عموم ال مجلس بجهة رفع خستگى رفتند باطاق ديگر وپس از فى الجمله تنفس مراجعت باطاق رسمى نمودند.
آقاى احسن الدوله- جناب رئيس جهة اينكه لايحه دادم نميخوانند چيست يا غلط است يا صحيح مقصود آگاهى ملت است چه ضرر دارد خوانده شود.
رئيس جواب دادند دير نشده و لايحه كه آقاى احسن الدوله نوشته بودند آقاى حاجى سيد نصرالله قرائت نمودند صورت آن از قرار ذيل است.
لايحه آقاى احسن الدوله‏
چون على الظاهر زمان نفاق در گذر و موقع اتحاد مابين دولت و ملت ميرسد بآواز بلند ميتوان گفت مضى ماضى و امروز كه فى الحقيقة بدو كار است عرض ميكنم ماملت غيور ايران كه بعد از هزار سال خواب غفلت بهوش آمده هنوز در اطاق تاريك عقب روشنايى ميگرديم و با اين حالت ضعف و پرشانى كه ديگر مذاكره جهات آن جايز نيست با كمال مسرت و اميدوارى اين هيئت محترم وزراى نظام را كه خودشان وظيفه خوار و پاسبان ملت ايران قرار داده در مقابل بيست كرور نفوس زير بار چنين مسئوليت مهمى رفته اند عجالتاً عن صميم قلب قبول كرده تبريك و تهنيت عرض ميكنم ولى ما ملت ايران بايد بدانيم كه دولت و ملت در حكم دو قوه جاذبه و دافعه هستند و باتفاق يكديگر امور مملكتى را مرتب و منظم نمايند مشروط بر اينكه ما وكلاى ملت هم بر زخمهاى كارى خودمان كه داريم علاوه بر سابق نمك غيرت پاشيده و خواب استراحت بر خود حرام كرده آنى از اقدامات و اعمال طرف مقابل كه در مد نظر است غفلت ننماييم و خداى نكرده بطمع رايحه عطريات خوش فريفته دستمالهاى نرم و لطيف (كلوروفورمى) حكماى حاذق را استشمام نكنيم كه مجددا مدهوش و بخواب غفلت ابدى رفته منتظر صوراسرافيل شويم البته ايشان هم در صورتى كه ماها را بيدار و مجدو عامل ديدند بر همت و زحمت خودشان افزوده بانيات مقدس در اصلاح امور دولت و ملت ساعى و جاهد خواهند بود واز نتيجه اقدامات هر اداره و وزارتى در روزنامه رسمى دولت بدون تاخير خبر داده اهالى مملكت را مستحضر خواهند نمود پس از اين يكى از وكلاى آذربايجان خطاب برئيس نموده اظهار داشند اجازه داده شود تلگراف تبريز در باب سفارت اسلامبول خوانده شود رئيس جواب دادند محتاج بتحقيق نيست مكاتيب كثيره در اين باب رسيده. تلگراف مزبور قرائت شد كه خلاصه آن قريب باين مضمون بود. بعنوان مجلس مقدس از قرار مكاتبات مبنى بر تشكى ارفع الدوله سفير كبير دولت عليه در اسلامبول بر طبقه ايرانى عموما وظيفه تجار خصوصا سخت گرفته بوطريكه فوق طاقت و صبر طبقه شده البته از وجنات ايشان حال او بر همه معلوم است و در اين اوقات دونفر از تبعه ايران را تبعيد نموده اند و اينكار موجب شوراش خواهد شد و در اين موقع اين اتفاق صلاح نيست خواهش ميكنم جدا رفع و جلوگيرى از اينگونه حركات ارفع الدوله شود والا شورش آنجا سرايت به تبريز خواهد كرد. و نيز استدعا ميشود تشكيات واظهاراتى كه از رشت و قم شده بذل مساعدت و همراهى شود. بعد از ختم قرائت تلگراف همان وكيل آذربايجان اظهار داشت درخصوص جناب ارفع الدوله و تعديات ايشان حرف داشتم اگر تعديات حاجى آقا حسن محتاج بتحقيق باشد تعديات و محتاج بتحقيق نيست هر كس يكماه در اسلامبول باشد. مثل اين است يك سال در زير جنگ حاج آقا محسن و قوام الملك باشد طورى حقوق ايرانيها را فروخته و ضايع كرده است كه چه عرض كنم حالا ايرانيها در كاروانراى خودشان تشكيل انجمن تجارتى ميدهند او ميرود بحكومت عارض ميشود كه اين انجمن، انجمن سياسى است بقوه جبريه متفرق نماييد همينطور در طرابزون. يكى ديگر از وكلا اظهار كردند همين طور كه آقاى تقى زاده گفتند علاوه بجهة من نوشته اند طورى كه نميشود گفت. يكى ديگر از وكلا آذربايجان اظهار داشت ارفع الدوله كسى است كه قلى را كه با او خيانت كرده و حقوق ما را فروخته بجواهر گرفته و ميگويد بايد اين قلم را محترم نگاه داشت. دراين موقع معاون وزارت خارجه بمجس ورود نموده چنين اظهار كردند كه جناب ارفع الدوله در اين خصوص تلگرافى كرده بودند و راپورت هم رسيده بود اينجا آوردم خدمت جناب رئيس و آقاى مستشارالدوله و چند نفر ديگر از وكلاء محترم بودند از نظرشان گذشت ماحصل راپورت و تلگراف اين بود كه اگر اقدامى كرده اند مال انديشى شده مسئله تعدى نبوده آنها ميخواستند انجمن نمايند جناب ارفع الدوله مانع شده گفته اند صلاح نيست همان وكيل آذربايجان جواب داند همين دال است بر صدق شكايت آنها مگر اسلامبول از روسيه بدتر است كه انجمن تجارتى دارند يكى ديگر از وكلاى آذربايجان بيان نمودند براى تبرئه هر ظالمى يك عفى الله عماسلف قرار گذاشته ند او را بگوييد تمام است من عرض ميكنم ارفع الدوله طورى است كه حاج آقا محسن پيش او خيلى آدم خوبى است.
معاون وزارت خارجه جواب دادند در كليه اعمال جناب ارفع الدوله حرف ندارم ولى در خصوص اين مسئله اين انجمن گويا صلاح انديشى شده باز همان وكيل آذربايجان جواب دادند آن انجمن، انجمن سياسى كه نبوده در حاليكه سه چهار هزار ايرانى هست هيچوقت پليس بدون اذن سفير آنجا نميرفت او رفته گفته است كه اينها انجمن سياسى دارند پانزده نفر پليس وارد بآن مكان شده و خفيه نويس هم گذاشته اند ايرانيها خواسته اند بروند سفارت انگليس اين را هم اطلاع بحكومت داده است آدم گذاشته اند وجلوگيرى نموده اند مقصود ما هم فقط در خصوص انجمن نيست عرض در كليه اعمال ايشان است در اينموقع آقا سيد محمد تقى رقعه كه از طرف مجلس بوزارت جليله داخله در باب قوام الملك و دو پسرهايش نوشته شده بود قرائت كردند فى الجمله در الفاظ آن رقعه مذاكره و مشاجره بميان آمد و يكى از وكلاى آذربايجان چنين تقرير كردند در صورتيكه نايره فساد در آنجا مشقعل است ما با تشاجر كلمات كار را معطل كرده ايم و احتمال دارد چند نفر آنجا مقتول شوند حال آقايان چنين صلاح دانستند كه راى مجلس بان عبارت اخطار شود اگر نشد و انجام نگرفت دوباره بطور ديگر اخطار شده و نوشته ميشود در اينموقع مجلس ختم شد.
</section>
<section type="session" number="81">
جلسه: 81
مذاكرات روز سه شنبه 23
روز سه شنبه بيست و سيم بر حسب معمول مجلس شوراى ملى انعقاد يافت هيئت وكلاى هم حضور بهمرسانيده ولى بواسطه وصول پاره از تلگرافات و وجود مطالب مهمى كه اظهار آن در مجلس رسمى و حضور تماشاچيان خوف تأخير و عدم اختتام متصور ميرفت هيئت وكلا از طرف رئيس باطاق مخصوص دعوت شده در آنجا مشاورات و مذاكرات لازمه انجام يافت.
و در اين موقع كه مجلس علنى بمجلس سرى تبديل يافت و تماشاچيان از شنيدن مذاكرات نااميد شدند از عمارت فوقانى و مجلس رسمى در صحن عمارت اجتماع نموده اعضاى انجمن اتحاديه فارس كه از تعديات قوام السلطنه شيرازى چند روزى در صحن عمارت مجلس تحصن اختيار نموده بودند با متظلمين عراق و قم وطايفه شاهسون بغدادى كه آنها هم در مجلس متظملند هم آواز شده تعديات وارده وتظلمات مستانه خود را در محضر عام ابراز و اظهار داشتند.
و رفت غريبى بحظار دست داده بعضى از حضار را راى آن شد كه صدور اينگونه تعديات بواسطه عدم اختتام نظامنامه اساسى و معين نمودن حدود و وظايف حكام وغير حكام است در اين صورت بايست عموما امضا و اجراى مواد نظامنامه اساسى را خواستار شده تا رفع تمام اين تعديات بشود.
حضار عموما و متظلمين خصوصا نخست امضا واجراى نظامنامه اساسى و در ثانى احضار و مجازات حاج آقا محسن عراقى و قوام الملك شيرازى و متولى باشى قمى و رفع تعديات از طايقه شاهسون بغدادى را پيشنهاد نمود و جدا از وكلاى عظام انجام اينمقاصد را اكيداً خواستند.
از طرف مجلس مقدس احضار حاجى آقا محسن و قوام الملك شيرازى و متولى باشى قمى و اقدامات مجدانه كه در اينخصوص همين دو سه روزه بعمل آمده و عماً قريب نتايج اقدامات مجلس مكشوف خواهد شد ابلاغ گرديد در خصوص امضا و اجراى نظامنامه اساسى هم چنين ابلاغ گرديد كه سواد نظامنامه اساسى حضور حجج اسلاميه تنقيح شده پس از تصويب در مجلس همين دو روزه بحضور همايونى تقديم خواهد شد انشاء الله سريعا بصحه مبارك رسيده بزودى در موقع اجرا گذارده ميشود.
</section>
<section type="session" number="82">
جلسه: 82
مذاكرات دارالشوراى ملى روز پنجشنبه 25
خلاصه مذاكرات روز يكشنبه 21 را آقاى حاج سيد نصرالله قرائت كردند.
حاج سيد نصرالله- موضوع مذاكرات امروزه نظامنامه وزارت داخله است.
حاج محمدتقى- بهتر اين است كه مذاكره نظامنامه وزارت داخله را محول بروز ديگر فرماييد چيزى كه امروزه اهميتش از تمام زيادتر است مسئله نان است خوب است در خصوص عمل نان هر ادقامى را صلاح ميدانيد اكيداً اقدام شود زيرا كه امروز نزديك است از اغتشاش عمل نان دكاكين بازار بسته شود.
محقق الدوله- بطور اطمينان عرض ميكنم در خصوص عمل نان از طرف مجلس اقدامات لازمه بعمل آمده آنچه را كه شما ديديد ما هم نظير آنرا ديديم اميد است تا عصر اسباب آسودگى خلق فراهم شود امروز هم رؤساى كمپانى در دربار مجلس منعقد نموده بودند با وزراء در اين خصوص مذاكرات لازمه را نموده اند اميد است بر وجه صحيح موجبات آسايش عامه تا شب مهيا گردد.
آقا ميرزا محمود خوانسارى- بنده در اين انجمن بودم ولى فعلا ما نميتوانيم اطمينان حاصل نماييم تا ساكت بمانيم بهتر اين است نتيجه اقدامات وزارت داخله به مجلس ابلاغ شود تا موجب اطمينان ما و موكلين گردد.
مؤتمن الممالك- از زمان مرسوم محمد شاه تاكنون هزار و چهار صد قريه از املاك طهران جزو خالصجات بوده اكنون هم باقى است بايد بدانيم گندم اين املاك چطور شده و كجا است.
وكيل- عجالة اين مسئله هم بدرد ما نميخورد چند روز قبل كه در خصوص عمل نان مذاكره شده حجج اسلام فرمودند كه هر كس گندم دارد و نميدهد بايد بياورند و بفروشند نتيجه اين مطلب چطور شد.
آقا ميرزامحمود خوانسارى- وظيفه وزارت داخله حاليه است كه اصلاح اين نواقص و رفع اين مقاصد را بكند كمپانى نان هم بايد گندم برساند اين ترتيب راما بايد از آنها بخواهيم.
حاج سيد عبدالحسين شاهنشاهى- آنچه اين دو سه روزه مسموع ميشود دلالت بر اين دارد كه اين مقاصد از طرف خبازها توليد شده بعلت اينكه كمپانى گندم رسانيده ولى آنها نان بخلق نميرسانند.
آقا ميرزا محمود خوانسارى- عقيده بنده بر اين است ما بايد كارى باينها نداشته باشيم فقط بايست اصلاح اين عمل را بخواهيم عجالة يكى دو روز مهلت بدهيد اگر اصلاح نشد بيايد در اينجا بنشينيم و جداً اصلاح بخواهيم.
حاج سيد نصرالله- همينطوريكه آقا ميرزا محمود اظهار داشتند خوبست.
آقا ميرزا محمود- اهل طهران بدانند كه هر روزه در هزار و هشتصد تومان از بابت تفاوت عمل نان داده ميشود اين هم حال نان است كه مى بينيم حكومت هم اقدام نميكند كه خباز را آورده سياست كند.
رئيس- همينطورى كه جناب محقق الدوله گفتند امروز از صبح تا ظهر بجهة انجام اين مقصود مجلس رقعه بوزارت داخله نوشته شد ظهر جواب از طرف وزارت داخله رسيد كه مضمون آن اين بود رؤساى كمپانى دو ساعت بغروب ماندده بدريا بيايند تا آنچه لازم است اقدام و اهتمام بشود اين اقدامات شده حالا چه نتيجه حاصل شود چه عرض كنم.
وكيل التجار- حال كه اين طور اقدام شده بهتر اين است فعلا نتيجه مجلس را از وزارت بخواهيد شرحى بنويسيد كه نتيجه مذاكره با روساى كمپانى چه شده اطلاع بدهيد تا اطمينان حاصل شود.
حسام الاسلام- فعلا مجلس متهم شده دخلش را ديگران ميبرند و تهمتش با ماست.
رئيس- اگر مجلس بخواهد اطلاع صحيح حاصل نمايد بايد مختصرى بحاج امين الضرب بنويسد و نتيجه مذاكرات را بخواهد تا معلوم شود.
 (نتيجه مذاكرات اين شد كه از طرف مجس شرحى بحاج امين الضرب نوشته و نتيجه مذاكرات آن مجلس معلوم گردد.)
وكيل التجار- چند مسئله مهمى بود كه بايد در مجلس عرضه دارم تا اقدامات لازمه بعمل آيد يكى نظامنامه انجمنهاى ايالتى است كه بحمدالله تمام شده و بصحه فرستاده شد ديگر متمم قانون اساسى كه آنهم انشاء الله دفعه سيم قرائت شده باتمام ميرسد.
حاج سيد نصرالله- تاخير اختتام نظامنامه اساسى از آن باب است كه قانون ما قانون مقدس شرع محمدى است بايد نهايت دقت بشود كه مبادا سر موئى تخلف شود مقصود اين است كه بواسطه پاره از عنوانات اسباب اغتشاش اذهان فراهم نشود اگر قدرى تعويق افتاده بملاحظه دقت و مواظبت تامى است كه بايد رعايت شود.
وكيل التجار- البته بايد توافق نظامنامه اساسى را با قوانين شرع هميشه منظور داريم مسئله ديگر بودجه ماليه است كه تاكنون از اين كميسيونى كه منعقد است بنده هيچ نتيجه نديده ام الان دو ماه از اول سال گذتشه است و ماليات گرفته ميشود گمانم اين است ديگر نشود تغيير داد فعلا اگر لازم است اعضاء كميسيون تغيير داده شود تغيير بدهيد تا اين عمل زودتر انجام پذيرد حكام ماليات را ميگيرند ارباب تيول هم در تيول مداخله ميكنند.
آقا سيد محمدتقى- راپورتى را كه آقاى احسن الدوله از انجمن عرايض داده بودند قرائت كردند (به آقايان محترم مجلس مقدس مژده باد كه بعد از انتظار زياد از تغيير وزارت داخله نتيجه خوبى حاصل كرديد و اين دو روزه چهل فقره جواب عرايض متظلمين بطور مساعد صادر و بانجمن عرايض رسيده و مايه اميدوارى شده است على الخصوص در فقره موقوفى تيولات كه دو فقره رعايا عارض شده بودند صريحاً بحكومت نوشته شده كه صاحب تيول حق تعرض برعايا ندارد انشاء الله ساير وزرا هم تأسى كرده اقدامات مجدانه در جواب عرايض بعمل آورده و وزارت داخله علاوه بر اينها بذل همت در آسودگى و رفاهيت اهالى خواهدنمود.)
آقا ميرعماد- از الموت جمعى آمده متظلمند ظاهرا حكومت آنجا بر آنها سخت گرفته كه چرا بمجلس متظلمند.
اقا شيخ حسين شهيدى- نقدا حاكم الموت براهالى بطورى سخت گرفته كه جمعى فرارا امده اند و در مجلس متظلمند.
آقا شيخ حسين- يكى از فصول نظامنامه داخلى ما اين مطلب است كه هر مسئله كه مطرح مذاكره شد هر كس يكدفعه حق رأى دارد اين ترتيب لازم است رعايت نشود.
آقا شيخ ابراهيم- نظامنامه ايالتى اختتامش بطول انجاميد بايد اكيدا اقدام شود بلكه زودتر اين نظامنامه بولايات فرستاده شود و تكليف حكام معلوم گردد.
رئيس- البته فرستاده مشود چيزيكه هست اتمام نظامنامه وزارت داخله هم خيلى اهميت دارد بايد آنهم تمام شود كه تكاليف آنها هم معين شود.
مطلب ديگريكه امروزه از تمام الزم است. ترتيب كميسيون ماليه است (گفتند بايد اعضا را تغيير داد) قرار شد در اطاق خلوت گفتگو شود وترتيبى در كميسيون ماليه داده شود در اينموقع نظامنامه وزارت داخله قرائت شد.
حاجى محتشم السلطنه- بسمت معاونت وزارت داخله بمجلس مقدس آمدند و رقعه كه از طرف وزارت داخله بمجلس نوشته شده بود ابراز داشتند مضمون رقعه اين بود حسب الامر قدر قدر اعليحضرت همايونى ارواحنا فداه حاج محتشم السلطنه بمعاونت وزارت داخله انتخاب و از قرار همين رقعه بمجلس معرفى ميشوند (همگى تبريك گفتند) ايضا محتشم السلطنه رقعه ديگر از طرف وزارت داخله كه در جواب رقعه مجلس نوشته شده بود ارائه داشتند آقا سيد محمد تقى قرائت نمودند كه خلاصه آن باين مضمون بوده رقعه مجلس در باب گندم واصل گرديد در حضور وزير مخصوص و اقبال الدوله و حاج امين الضرب و معين التجار مذكرات لازمه شد عجالة تا اندازه تهيه شده بقيه هم تهيه ميشود اميد است تا فردا عصر خاطر شريف وكلاء عظام از اين حيث آسوده شود.
رئيس- از قراريكه گفتند تهيه امشب را ديده اند از براى نان تا چند روز ديگر هم تدارك شده.
محتشم السلطنه- در باب احضار حاج آقا محسن عين تلگراف پيش رئيس فرستاده شده بود همين دو سه روزه از عراق حركت خواهند كرد در باب قوام الملك و پسرهايش هم تلگرافات اكيده شده خاطر آسوده داريد كه همين چند روزه حركت خواهند كرد. و ضمنا هم چند تلگراف است خواهش شده در كميسيون مخصوصى قرائت و مذاكره شود. و متولى باشى حضرت معصومه هم احضار شده اند. در باب صولة الدوله هم فرمودند فعلا بجهة آسايش حاليه مردم براى ترتيب حركت قوام الملك مشغول هستم البته بعد از حركت قوام الملك آنچه لازمه آسايش و مراعات حال صولة الدوله است خواهد شد ديگر چون وزارت داخله در اين چند روزه مشغول خواندن نظامنامه و انجمنهاى ايالتى هستند مخصوصا فرمودند كه بنده خواهش نمايم از اعضاء محترم مجلس مقدس كه هر چه زودتر در تصحيح و تنقيح و تصويب نظامنامه وزارت داخله مجاهدت نمايند كه عاجلا تمام شده ودستورالعمل حكام با نظامنامه انجمنهاى ايالتى هر دو به ايالات فرستاده شده رفع اين اغتشاشات شود.
حاج امام جمعه خوئى- از اين پيغام جناب وزير داخله خيلى اميدوار شدم و معلوم ميشود كه خيال موافقت دارند زيرا كه امنيت ولايات بسته باين دو نظامنامه است.
آقاى تقى زاده- يكى از مطالب فهرستيكه بوزارت داخله فرستاده شده بودمسئله شاهسونها است كه بهمين حال باقى است.
حاج محتشم السلطنه- امروز اقدام نموده و آن شخص را كه بايد در اينخصوص ملاقات كنم خواسته و مذاكره ميكنيم نتيجه اطلاع داده ميشود و در باب استرداد اسرا هم فرمودند خواهش شود كه قبول زحمت نموده يك كميسيونى ترتيب بدهيد راپرتى است بنظر برسد و از روى شور و مشورت اقدام در اين باب شود.
حاج شيخ محمدباقر- يكى ديگر از مطالب مهمه در خصوص خواجهاى مكونى خواجه شكرالله و خواجه ميرزا تقى و خواجه امامقلى و ساير خواجه ها كه سد طرق عراق و خوانسار و گلپايگان را نموده اند و شب و روز در مقام قتل و غارت ميباشند و سه سال است عرايض اهالى آن حدود در اين باب ميرسد و تمام بواسطه رشوه بمسامحه ميگذرد و ابداً در اين باب تاكنون اقدامات وافيه نشده و همچنين از اشرار خوانسار كه شب و روز در مقام اذيت اهالى خوانسار و مشغول سد طريق و قطع راه عابرين سبيل ميباشند اتصالا تظلم شده كسى تاكنون در مقام رفع ودفع اين اشرار برنيامده است اميد است از اقدامات عاجله امناى دولت و ملت رفع مفاسد بكلى بشود.
حاج محتشم السلطنه- در اين خصوص هم يك يادداشتى از طرف مجلس محترم بوزارت داخله نوشته شود البته اقدامات صحيحه خواهد شد.
آقاى تقى زاده- يكى ديگر مسئله مجازات آصف الدوله است كه مانده چون مسئله استرداد اسرا را با مجازات آصف الدوله از هم جدا كرديم بايد سريعا بمجازات آصف الدوله اقدام شود. (چون آقاى محتشم السلطنه از تفصيل تعيين مدت براى استرداد اسرا و مجازات آصف الدوله مستحضر نبودند. آقاى رئيس منباب توضيح چنين تقرير كردند. بلى در چند روز قبل مذاكره زياد، يادداشتى از طرف مجلس صادر شده بجهت استرداد اسرا 40 روز وقت و مدت براى محاكمه و مجازات آصف الدوله 15 روز وقت معين گشته و براى وزارت داخله فرستاده شد).
حاجى محتشم السلطنه- اين چند روز كه جناب وزير داخله وارد شده اند همه ميدانيد كه چه قدر مشغوليت داشته اند و تمام را بدون فوت وقت اقدام باصلاح كارها ميفرمايند با رعايت الاهم فالاهم و اين مطالب كه باقى مانده از طرف مجلس يادداشت شود و اين 15 روز مهلت كه براى محاكمه و مجازات آصف الدوله معين شده در زمان وزير داخله سابق بوده حالا بايد باقتضاى وقت تغيير داده شود.
آقاى تقى زاده- دو مطلب است كه يكى براى مجلس از اهم امور است و يكى براى دولت اما اولى مسئله اصف الدوله است كه مدت سه ماه يا بيشتر يا كمتر بمذاكره آن مشغول شديم و در تمام روزنامه هاى دنيا نوشته شد حالا بايد حكماً نتيجه براى اينقرار بدهيم اين است كه بعد از مذاكرات زياد و خسته شدن تا 15 روز قرار شد محاكمه و مجازات آصف الدوله قطع شود حتى بنده تصريح كردم كه بايد وزير داخله وقت اصلاح داشته باشد و نيز مكرر گفته شده كه تغيير وزارت ربط بوزارتخانه ندارد بايد تمام اجزاء و دفتر آن وزارتخانه بطوريكه در همه جا معمول است مشغول كار باشد و اين پانزده روز وقت كه معين شده بود روز سوم يا دوم آن تغيير وزارت بعمل آمد حال ميشود آن دو سه روز را بر آن مدت افزوده كرد اما مطلب دوم كه خيلى اهميت دارد براى دولت امنيت آذربايجان است از بابت طرق و شوارع و قشون و خود شهر تبريز البته از تلگرافاتيكه رسيده معلوم ميشود كه چقدر ما مجاهده كرده ايم كه ملت بهيچوجه مداخله در كارى نكند و منتظر اقدامات دولت باشد چونكه حكومت آذربايجان اظهار داشته بود كه من اقتدار ندارم ما هم اقتدار داده اين دو روزه نهايت سعى و كوشش كرديم كه ملت ابدا مداخله در امور نكندو در مقابل اين زحمات فوق العاده قرار گذاشتيم كه وزير داخله هم جدا اقدامات لازمه در امنيت آذربايجان و رسيدن حقوق قشون آنجا بعمل آورند.
حاجى محتشم السلطنه- البته بايد اقدامات لازمه بعمل آمده و امنيت داده شود اما اين مسئله بديهى است وقتيكه در شهرى انقلاب باشد حواشى آن شهر هم شبهه ندارد منقلب خواهد شد و اين فقره مدتى است در آذربايجان جارى است پس بجهت رفع اين انقلابات مدت لازم است و تا قوانين حكام و انجمنهاى ايالتى فرستاده نشود مشكلست آن نتيجه واقعى بعمل آيد ولى باقتضاى وقت لازم است اقدامات وافيه بشود.
آقاى ميرزا محمود خوانسارى- پس از تصويب مجلس در باب موقوفى تيولات و تسعير جنس و غيره لايحه كه بصحه همايونى موشح شود اهمال كردند و يكى از اسباب عزل ايشان همين بود و حالا هم از طرف مجلس بجناب وزير داخله در اين خصوص نوشته شده ميخواهيم بدانيم اقدامى دراين باب شده يانه.
رئيس- چون سربسته نوشته شده بود لايحه كه چهار فقره در آن مندرج بود جواب داده شود حالا جناب محتشم السلطنه پرسيدند آن چهار فقره كدام است بنده مخصرا توضيح كردم البته اين چهار فقره را بزودى انجام خواهند داد.
مستشارالدوله- خواهش دارم جناب آقاى ميرزا محمود و سايرين همه مطالب را بيك وزير رجوع ننمايند حالا اگر ملاحظه رئيس الوزرايى ميشود از اين حيث در اين مسئله مدخليت ندارد اين مسئله موقوفى تيولات وغيره راجع بوزارت ماليه است بايد اولا بايشان رجوع كرد ايشان بهر جايى كه بايد رجوع كنند خود ميدانند.
صديق حضرت- از قرار معلوم دفتر وزارت داخله مرتب نيست بجهت لايحه موقوفى تيولات و غيره و رقعه كه در باب آصف الدوله نوشته شده بود ميگويند در دفتر نيست اين دليل بر بى ترتيبى دفتر است و اين براى اينستكه اگر از اجزا يكوقتى مؤاخذه بشود ميگويند ميرويم با اداره ديگر چون ترتيب و نظمى از براى ادارات نيست شنيدم كه نهار دربار موقوف شد خيلى مشعوف شديم كه معلوم است كارها بهتر خواهد شد.
اجزاء دست از كار كشيدند و گفتندكه نهار نباشد ما حاضر نميشويم در ثانى باز نهار را برقرار نمودند و حال اينكه همين اجزاء از ديوان باسامى مختلفه مواجب و حقوق دارند خوبست اعلانى بشود كه هر كس درهر اداره مشغول خدمت است وقتيكه از آن اداره خارج شد حقوق او بريده ميشود.
حاج محتشم السلطنه- اين بنده دو روز بيشتر نيست كه بسمت معاونى وزارت خارجه برقرار شدم و همينقدر ملاحظه كردم دفتر ايشان خيلى مرتب است حال بچه علت اين دو لايحه داخل دفتر نشده نميدانم اين راجع بوزيرداخله سابقست و ربطى بوزارت خانه ندارد اما در باب حقوق اجزا بنده سالها در وزارت خارجه بودم ميدانم اجزاء وزارت داخله هيچكدام داراى حقوق معين نيستند ديروز ملاحظه كردم در وزارت داخله بغير از چند نفر از اجزاء حقوق همگى بدو هزار تومان نرسيده اما در باب نهار در فرنگستان چون اسباب و لوازمات همه قسم فراهم است و موجبات حمل و نقل زياد و اسان و ساعت كار هم معين اينجا را نميشود با اين ترتيب حاليه قياس بآنجاها نمود روز اول كه جناب اتابك اعظم آمده بودند خواستند كه نهار را موقوف دارند اما بتجربه معلوم شد كه نميشود زيرا كه اغلب اجزاء با آن كم بودن حقوق و نبودن اسباب بكار نميرسند ديدند نزديك است كه بكلى رشته كار از هم منفصل شود لذا دوباره برقرار كردند تا انشاء الله بعد از تعيين حقوق و بودجه وزارت خانها البته موقوف خواهد شد.
احسن الدوله- بنده عرض ميكنم بحلوا حلوا گفتن دهن شيرين نميشود چه مواجب و حقوقى مال پارساله كه از ميان رفته امسال هم كه معلوم نيست بدهند اگر بنا شد نهار هم نباشد بايد كفش وكلاه بفروشند و خرج كنند.
آقا ميرزا محمود خوانسارى- ميخواهم جواب آقاى مستشارالدوله را عرض كنم چند عريضه بانجمن عرايض از بابت تيولات آمده بود از آنجا رجوع بوزارت داخله شده بنده هم بآن ملاحظه در باب موقوفى تيولات و غيره بمعاون وزارت داخله اظهار داشته تكليف خواستم.
آقا ميرزا مرتضى قليخان- چون چند روز قبل در مجلس از بابت لايحه موقوفى تيولات وغيره مذاكره شد جناب وزير ماليه گفتند اين لايحه بوزارت داخله داده شد بايد از انجا مطالبه شود ما هم باين ملاحظه عرايضى كه راجع بمسئله تيولات بود بوزارت داخله رجوع كرديم.
مستشارالدوله- بلى آن لايحه بايد از وزارت داخله مطالبه بشود ولى در خصوص عمل ماليه هر چه باشد فقط بايد بوزارت ماليه رجوع شود.
رئيس- جناب محتشم السلطنه يك كارى دارند كه بايد در آن اتاق مذاكره شود و يك تلگرافى قوام الملك كرده اگر صلاح است قرائت شود.
آقا سيد محمد تقى- تلگراف قوام الملك را كه بعنوان مجلس مخابره كرده بود قرائت كردند مشعر باينكه اگر چه چند روز است من از خدمت استعفا داده ام اما بجهت رفع شبهه و معلوم شدن باينكه تاكنون برخلاف مشروطيت رفتار نكرده ام اظهار ميدارم از قرارى كه شنيده ميشود اشخاصيكه در تلگرافخانه متحصنند و جمعى از اهل جهرم كه در انجمن اتحاديه فارسيان تهران هستند متظلمند كه نسبت بآنها از من تعدى شده است لهذا عرض ميكنم اگر اين تشكى از بابت سابق است با آنحاليكه من در تهران متوقف بودم بهتر وقتى براى احقاق حق ممكن نبود و اگر براى اين دو ماه است كه من داخل كار شده ايم با وجود اينكه هفتاد هزار تومان از بابت حق الحكومه و پيش قسط وغيره داده ام بهيچ كار مداخله نكرده ام مگر از چند جا تمسك مالياتى گرفته واز باقى پارساله هم تخفيف داده در اينصورت مستدعى است از طرف مجلس مقدس ودولت مأمور بيادى و تحقيق نمايند اگر از كسى يك تومان گرفته شده در عوضده تومان ميدهد و اگر خلاف عارضين در اين باب معلوم شد ساير عرايض آنها را هم بهمين مطلب قياس كنند.
احسن الدوله- مگر انسان مجبور است تا وقتى كه بحالت بلوغ رسيده و ريش و پشم هم درآورده با جفت خود در يكجا دفن شود قوام السلطنه بيايد برود در جاى ديگر حكومت كند.
وكيل التجار- بنده از سابق ميخواستم يادداشتى در اين باب نوشته و بمجلس مقدس ارائه دارم و حالا عرض ميكنم كه بيست سال است در بين يكعده شغل حكومت و ماليه دور ميزند حال چه عيب دارد بجهت امتحان باين عده يك تغييرى بدهند و وسعتى داده شود شايد سايرين بهتر توانستند از عهده برآيند.
 (در اينموقع حاج امين الضرف ورود بمجلس نموده رئيس اظهار فرمودند ببينيم جناب حاج امين الضرب چه خبر خوشى از بابت گندم و عمل نان ميدهند كه اسباب اطمينان شود).
حاج امين الضرب- ديروز گندم براى خودمان از قم و جاهاى ديگر رسيد و بنانواها داده شد امروز هم كه رفتم دربار بجهت مطالبه باقى گندم كه بايد دولت وملاكين بدهند بعضى اقدامات شده از آن جمله آن هزار و هفتصد خروارى كه قرار بود كه جناب اقبال الدوله از بابت خالصه بدهند و تا حال نداده بودند ديرزو هزار خروار وكسرى آن را بمحل حواله دادندو هفتصد خروارآن را هم خودشان گندمى داشتند كه گفتند براى احتياط ذخيره شده از آن گندم را خواستند كمپانى بدهد در هر صورت اميدوارم انشاء الله ديگر عمل نان بهتر شده و مردم آسوده شودند (و در اين موقع مجلس علنى ختم و رئيس با محتشم السلطنه و ساير وكلاى عظام رفتند باتاق ديگر براى مذاكرات مطالب لازمه).
</section>
<section type="session" number="83">
جلسه: 83
مذاكرات روز شنبه 27 ربيع الاول دارالشوراى ملى.
خلاصه مذاكرات روز پنجشنبه 25 را آقا ميرزا طاهر قرائت كردند.
احسن الدوله- چنانچه در عمل نان از طرف مجلس اقدامات مفيده بعمل آمد كه عجالتاً گندم بخبازخانه ها برسد و رفع اغتشاش بشود خوب است در كيفيت نان هم از طرف مجلس اقدامى بشود كه با اينكه گندم خالص بخبازخانه داده ميشود جنس صحيح بمردم داده شود كه اگر باين ترتيب نان مغشوش بمردم داده شود تا فاصله يكماه ديگر لابد نصف خلق تهران تلف خواهند شد.
حاج محمد اسمعيل آقا- امروز مفتش كمپانى چند فقره نان از چند دكان خبازى محض نمونه آورده بود خيلى هم مغشوش بود. قرار شد از طرف كمپانى مفتش صحيح از براى تحقيق معين شود و از هردكان خبازى تقلبى ظاهر شد به مركز اطلاع بدهد مجازات وسياست سخت بعمل آيد.
سيدالحكما- بنده بعضى سوالات از وزير جنگ و وزير تجارت داشتم آن روزى كه وزرا حاضر شدند ممكن نشد سؤالات خودم را اظهار نمايم حالا خوب است معاون آنها رابخواهيم تا آن سئوالات بشود.
رئيس- اين مطلب مذاكره شد كه هر گاه مطلبى بايد از يكى از وزارتخانها سئوال شود بايست قبل از وقت بآنها اطلاع داد بعد از آن آنها را بخواهيم طورى نشود كه آنها حاضر شوند و مطالب بدون ترتيب و عدم مسبوقيت مبهم بماند.
 (در اينموقع بقيه نظامنامه وزارت داخله كه در روز پنجشنبه قرائت شده بود خوانده شد دربين قرائت نظامنامه لايحه از طرف انجمن فارس بمجلس رسيد بر حسب اظهار رئيس قرائت گرديد مضمون لايحه اشعار بر دو مطلب داشت يكى اظهار افسردگى از عدم تعيين حركت قوام الملك و افتتاح آنها بهمين اندازه از تاميناتى كه داده شده است واظهار اينكه اگر عاجلا نتيجه اقدامات مجلس مقدس در رفع تعديات قوام الملك ظاهر و مكشوف نكرده احتمال ميرود مجددا هيجانى از انجمنها بظهور برسد ديگر ابراز همت غيورانه كه از ايل شاهسون بغدادى كه در اين موقع اجماعا حضار شده اند؟ كه هر خانه دارى دو خروار گندم بطهران آورده وبقيمت عادله بفروشند و باين ترتيب بيست و چهار هزار خروار گندم خواهند آورد اكنون هم گندم بتوسط ايل شاهسون آورده شده است يكنفر گماشته كمپانى مقرر شود كه تحويل بگيرد اميد است با اين حال اين جمع معطوف فرموده كه موجبات تشويق آنها فراهم شود پس ازقرائت لايحه وكلا اظهار همراهى ولزوم رفع تعديات از آنهافرمودند).
احسن الدوله- چيزى كه هست بايد يك مطلب ملحوظ باشد كه هر كس فرستاده ميشود كسى نباشد كه بدتر ا ز حاكم سابق باشد.
رئيس- نظارت اين مطلب راجع بمجلس شوراى ملى است البته بايد رعايت اين نكته ملحوظ گردد.
آقا سيد محمدتقى- معلوم است عموما از اهل شاهسون بغدادى ممنون و متشكرند ولى بايد دانست كه اين امتنان نه از آن باب است كه آنها گندم خواهند آورد بلكه از آن جهت است كه عرايض و تظلمات آنها صحيح است و بر وكلا عظام لازم است كه در رفع تعديات آنها اقدامات لازمه بعمل آورند البته هر كس تظلم صحيحى بمجلس اظهار كند بر مجلس لازم است كه جدا رسديگى كند درخصوص قوام الملك مذاكره شده كه بايد جواب تلگرافى كه بمجلس كرده است داده شود كه تاخير اين جواب را بهانه عدم حركت خود قرار ندهد. (در اين وقع محتشم السلطنه معاون وزارت داخله وارد شد).
محتشم السلطنه- در باب تظلمات شاهسون بغدادى چنانچه عرض كرده بودم مشغول بودند رياست آنها از رئيس سابق سلب شد خود يلگونيك هم تصديق نمود كه اختلاط تكاليف نظامى و حكومتى امر مشكلى شده بود اين مطلب از اول هم غلط بود عجاله نايب الحكومه جديدى از براى آنها فرستاده ميشود گويا شاهزادهم معزالدوله كه سابق مسبوق بوده برود.
صديق حضرت- خوب است يكنفر ازطرف وكلا اين ترتيب را بايل شاهسون بغدادى ابلاغ نمايد.
احسن الدوله- حالااين حكومت تغيير كرد اما بايد ببينيم اگر بعد از اين نزاعى فيمابين قزاقها و آنها شد كى حكم خواهد كرد.
محتشم السلطنه- حاكم حكم خواهد كرد درخصوص موقوفى تيولات و جنس چون بعضى ملاحظات بايست رعايت شود قرار شد هفته دو روز مجلسى از وزرا منعقد شود و در يان خصوص مذاكره شود و نتيجه مذاكرات بمجلس محترم اخطار گردد.
آقا ميرزا محمود خوانسارى- سابق هم عرض كرده ام كه ارباب تيول تصرف ميكنند خوب است تلگرافى د راين باب بشود كه عجاله آنها دست ازتصرف نگاهدارند.
محتشم السلطنه- تلگراف شده است كه كليه در عمل ماليات غير از وزارت ماليه كسى تصرف ننمايد.
آقا ميرزا محمود- عمل ماليه موكول برأى مجلس است آيا وزرا ميتوانند مداخله نمايند.
محتشم السلطنه- تكليف وزراست كه آنچه را صلاح ميدانند بمجلس اخطاركنند ودر باب تلگراف آذربايجان در خصوص تعيين طرق و شوارع و شهر جناب نظام الملك مخصوصا وساير حكام عموما تلگراف فرمودند كه حالا كه از طرف مجلس محترم چنين اقدامى شده است كه انجمنها دخالت در امورات نكنند بايد حكام كمال مواظفت را در تنظيم و تأمين رعايت نمايند تا نظامنامه برسد در باب تلگراف زنجان هم تلگرافى بمظفرالدوله شده است كه اقدامات لازمه بعمل بيايددر خصوص بختياريها هم فرمودند مشغول اقدامات هستند چون عارض زياد دارند قرار كلى داده خواهد شد و براى اختلافى كه مابين خوانين آنجا شده بدواً لازم است بجهت استقرار حكومت اقدامات مجدانه بشودو در اين مسئله هم اقدامات لازمه خواهد شد ودر خصوص اين تلگرافى كه از تبريز رسيده است فرمودند عرض كنيم با وجود اينطور حسن مساعدتى كه از طرف مجلس و دولت شده است مجددا باز همچنين تلگرافى رسيده حالا بايد وكلاى عظام خصوصا وكلاى آذربايجان اقدامات لازمه نموده كه اين محظورات مرتفع گردد و تلگرافى هم متولى باشى قم نموده اند كه مضمون آن اين است محض زيارت تلگراف صبح شنبه حركت خواهم كرد و راپورت تلگرافى هم آمده است كه متولى باشى جمع و اظهار ميدارند كه تمام دارايى ما بواسطه ايشان محفوظ بود و همچنين جمعى در تلگراف خانه متحصنند اگر جلوگيرى نشود توليد فساد خواهد شد.
احسن الدوله- در اين تلگراف دقتى لازم است ببينيم اگر متولى باشى امشب بميرد خلق قم بعد از او چه خواهند كرد.
محتشم السلطنه- مقصود از اين تلگراف و راپورت استحضار خاطر وكلا عظام بود جواب هم داده شده است (در اين موقع آقا سيد محمد تقى راپورت تلگرافى تبريز را قرائت كردند كه مشعر بود بر اينكه بعضى از اهالى تبريز لباس مخصوصى از براى خودشان ترتيب داده و هفته دو روز مشغول تيراندازى و مشق نظامى هستند شب گذشته كاظم نام پسر اصغر دولت گركه كه يكى از اشرار معروف است مصادف شب كردها شده و چهار قبضه تفنك ديوان را از آنها گرفته و جناب نظام الملك هم ديروز وارد شهر شد مردم هم بديدن ايشان ميروند.) حاج محمد اسمعيل آقا- همانطوريكه گفته شد كه بايست بحكومت اقتدار داده شود البته اقتدار نام داده خواهد شد كه از عهده تنظيم واداى وظايف و تكاليف خود برآيد.
وكيل التجار- درخصوص نظام حالا كه در ميان ملت هيجانى پديدار شده است خوب است كه از طرف دولت اقدامى شود كه اين جمع در تحت اداره نظامى درآمده البته در مواقع لزوم بدرد خواهند خورد.
رئيس- كليه ترتيب نظام در اين مملكت تغييرى خواهد كرد انشاء الله آنوقت ترتيبات صحيحه داده خواهد شد. محتشم السلطنه اظهار داشتند- امروز راپورتى تلگرافى از استرآباد رسيده است قرائت كردند مشعر باينكه بعد از آنكه احكامات در استرداد صادر شد پس از تحقيق معلوم گرديد بيست ودو نفر از اسرا در نزد طايقه دوجى كه مفاخر الملك رئيس آنها است ميباشند مقرر شد مفاخرالملك برود بهر طورى امكان يابد آنها را مسترد دارد و در صورتيكه كوتاهى كند دوازده هزار تومان بدهد و خود امير اعظم هم اردوى منظم تشكيل داده سه روز قبل حركت كردند بعد معلوم شد كه مفاخرالملك بناى سركشى را گذارده و خيال فاسد دارد واز طرف ديگر هم اكرم الملك ايلخانى با سوارهاى فندرسكى با او ملحق شد. تلگرافى هم خود اميراعظم كرده كه اشعار بهمين مطالب داشت بعلاوه اينكه اكرم الملك و مفاخرالملك باردوى امير اعظم بر خورده و آذوبه اردو را گرفته اند.
محتشم السلطنه- امروز مصخصوا اتابك اعظم رفتند تلگراف خانه ترتيباتى كه لازم بود دادند مقصود از ارائه اين تلگراف و راپورت اين بود كه مجلس محترم از اين اقدامات مسبوق باشد و انشاء الله بهمان ترتيبات رفتار خواهد شد واگر نشد با استحضار مجلس اقدامات لازمه خواهد شد.
آقا ميرزا محمود خوانسارى- آن روز كه در مجلس رأى داده شد قرار نشد كه بقوه قهريه اسرا گرفته شوند قرار شد اشخاصى كه بانى اينكار بودند پول بدهند تا اسرا مسترد شوند.
رئيس- مگر آنروز در مجلس نبوديد كه مذاكره شد اگر بنا شد پول بدهند بايد آن اشخاص كه باعث بودند با مأمور دولتى بروند اسرا را استرداد نمايند اما اگر از طرف دولت بايد اقدام شود بقوه جبريه بايد استرداد نمايند.
محتشم السلطنه- سابق اين طور قرار داده شد مسئله ديگريست واز اين راپورت هم چنين معلوم ميشود ولى ازين ترتيبى كه حالا پيش آ،، ده است باقتضاى وقت و مصلحت بايد اقدام كرد.
دكتر ولى الله خان- معلوم است هر رئيسى بيك اندازه از حال مرئوسين خود مسبوق است والبته اجزاى خودش را بهتر ميشناسد از قراريكه از اين راپورت استنباط ميشود اول اين اشخاص مطيفع و فرمانبردار بودند ولى بعد تهيه قشون ديده بناى خودسرى گذارده بايست اين تحريك از طهران شده باشد حالا لازمست در احضار آنها اقدام شود از تحريكات تهران هم جلوگيرى شود.
حاجى محمد اسمعيل آقا- تا حال باندازه كه به وزارت داخله تكليف شده با آن حسن تدبيرى كه دارند انجام داده اند بعد از اين هم البته هر طور مصلحت بدانند اقدام خواهد كرد. محركين را هم خودشان ميشناسند جلوگيرى هم خواهند نمود.
صديق حضرت- در خصوص آصف الدوله تاحال شروع باقدام شده است يا خير؟
محتشم السلطنه- بلى امروز مخصوصا دستورالعمل داده اند به وزرات عدليه مشغول هستند حال اگر لازمست از طرف مجلس هم مامورى برود كه نظارت داشته باشد معين فرمايند. (در اين موقع آقا سيد محمد تقى تلگراف قوام الملك را خواند كه مشعر بود باينكه دو ماه است مشغول خدمت هستم خلاف عدل رفتار نكرده بلكه كمال همراهى را از انجمن محلى نموده مخارج وكلائى را هم كه بايد به مركز بيايد خود و فرزندان متحمل شده ايم چند روز است بواسطه اشتباه كارى كه نمودند از خدمت ديوانى استعفا داده و قبول هم شده است يك سئوال ميشود كهاگر يك نفر بخواهد بقانون مشروطيت بى طرفانه بكارهاى خود مشغول باشد ميتواند يا بايد بدون تحقيق اخراج شود اگر چنان است خوب است علاوه بنده را بخرند تا بنده بروم در ممالك ديگر.
حاج محمد اسمعيل آقا- اين رأييكه مجلس در باب احضار او داده منافات بامقاصد او هم ندارد خوب است عجاله حاضر شوند همين مقاصد هم مجرى خواهد شد.
 (در اين موقع تلگرافى را كه متولى باشى قم اظهار داشته بود آقا سيد محمدتقى قرائت داشتند قريب باين مضمون بود اينكه دعاگو را احضار كرده بودند كه بزيارت اعليحضرت همايونى مشرف شوم البته اطاعت خواهم كرد اما چون از بدايت خود را در زمره حاميان اين اساس ميدانستم حالا كه مرا در عداد مستبدين ميشمرند نهايت تأسف را دارم باز هم اميدوارم بعد از تحقيق رفع اين شبهات بشود.
گفتند ايشان هم مثل قوام الملك بيايند تحقيق ميشود البته در صورت خلاف رفع اشتباه هم خواهد شد. (در اين موقع مجلس ختم شد).
</section>
<section type="session" number="84">
جلسه: 84
مذاكرات روز يكشنبه بيست وهشتم ربيع الاول دارالشواى ملى‏
خلاصه مذاكرات روز شنبه 27 را آقا سيد محمد تقى قرائت كردند.
وكيل التجار- سابقا در خصوص قلت زمان اجلاسات مجلس شكايت كرديم و نتيجه نبخشيده بهمين تريب ماند تاكنون ميگفتيم مجلس كار ندارد ولى حالا خيلى كار داريم نظامنامه اساسى ناتمام مانده نظامنامه وزارت داخله هم طولانى است بايد خوانده شوددو روز ديگر هم نظامنامه وزارت عدليه خواهد رسيد اگر حالا مجلس ما بدينمنوال كه اين چند روزه ميگذرد بگذرد هيچ كارى از پيش نخواهد رفت لابد هر روزى از طرف وزارت داخله معاونشان بمجلس ميايد و بعضى راپورتها را اظهارمينمايد بواسطه بعضى از مطالب اقتضاى انعقاد كميسيون سرى هم ميشود بدين ترتيب كارى انجام نخواهد يافت مسلم است اين ترتيب و وضع منافى وقت مجلس است اين فقط وضعش از براى انجام مطالب مهمه است اينگونه راپورتها و مطالب بايد راجع باشد بانجمنهاى خصوصى كه منافى با وقت مجلس نباشد وآنهم اعضاء انجمن بايد بانتخاب اعضاى مجلس باشد.
دكتر ولى ا لله خان- قانون هرمملكتى اينطور است كه هر گاه از طرف يكى از وزارتخانه ها معاونى بفرستند و مطلبى اظهار شود در اين موقع بايست كار مجلس را بتعويق انداخت و بكارآن وزارتخانه پرداخت ولى بايد كميسيونى هم تشكيل داده شود كه كار هر وزارتخانه هم در انجمن مخصوصى انجام پذيرد باين ترتيب رفع ايرادات شما ميشود.
وكيل التجار- عجاله ماكارى با خارجه نداريم مطابق اين نظامنامه داخلى ملجس انعقاد كميسيون نبايد منافى با وقت مجلس باشد بايد در خارج از مجلس كميسيون منعقد شود.
رئيس- در خارج معمول است بجهت هر وزارتخانه كميسيونى تشكيل ميشود. در اينجا بواسطه قلت اعضاء اقدام نشده حالا كه مقتضى هست يكعده معين ميشوند كه در موقع لزوم بانجام مرجوعات وزارتخانه ها بپردازند تا وقت مجلس عاطل نماند.
وكيل التجار- مقصود بنده هم همين است يكى ديگر نيامدن يادير آمدن وكلا است بايد منشيان مجلس با كمال مواظبت حضور و غياب وكلا را اخطار كنند تا آنها هم تكليف خودشان را بدانند زيرا كه فعلا كار خيلى داريم.
اديب التجار- وقت حضور در مجلس معين نشد خوب است معين فرماييد.
رئيس- وقت مجلس معين است دو ساعت بغروب بايد حاضر شوند كرارا هم تكليف شده ولى رعايت نكرده اند حالا خوب است متفقا از اين ترتيب تخلف نكنند.
آقا ميرزا محمود خوانسارى- مكرر در باب اغتشاش طهران صحبت شد ولى اقدام صحيحى بعمل نيامد وزارت داخله حاليه هم گويا از وضع اغتشاشات اطلاع ندارند پريروز سوارهاى كشيكخانه در طرف دروازه قزوين نزاع نموده اند پريشب هم در بازارچه نايب السلطنه سوار وسرباز نزاع كرده عاقبت ريخته اند و قهوه خانه را هم چاپيده اند ديروز هم سيدى را در سمت سر قبر آقا زخم زده اند قريب پانصد نفر گويا امروزدر مسجد شاه اجتماع نموده و متظلمند اعظم السلطنه هم آمده بود خود بنده هم رفتم زخم سر سيد را ديدم خوب است بوزارت داخله نوشته شود كه سوار وسرباز از براى رفع فساد است نه توليد اغتشاش البته بايد اقدامات لازمه بعمل آيد كه رفع اينگونه از مفاسد بشود.
سيد الحكما- ديروز عرض كردم بعضى سئوالات از وزارت جنگ دارم فرموديد لايحه نوشته شود اينك نوشته ام يكى از آن سئوالات در خصوص بلگونيك رئيس قزاقخانه است كه 28 سال است باين مملكت آمده و تصرفات و تعديات زياد نموده تا حال كه تعديات او بايل شاهسون بغدادى هم سرايت كرده.
رئيس- اين سوالات را در خارج حاضر نماييد تا بوزارت جنگ بفرستند روزى كه معاون وزارت جنگ آمد گفتگو كنيد (در اينموقع شروع شد بقرائت نظامنامه وزارت داخله و بعد از آن مجلس ختم شد.).
</section>
<section type="session" number="85">
جلسه: 85
مذاكرات روز سه شنبه غره ربيع الثانى مجلس شوراى ملى‏
خلاصه مذاكرات روز يكشنبه 28 را آقا سيد محمد تقى قرائت كردند.
صديق حضرت- امروز بواسطه مانع و عايقى كه جهت حضور جناب رئيس و نايبان ايشان عارض شده بود و دو ساعت وقت مجلس معطل ماند بر ما معلوم شد كه لازم است در تسهيل اينگونه از امور فصلى بر فصول نظامنامه داخلى مجلس بيفزاييم.
رئيس- چه ضرر دارد قرارى در اين باب بگذاريد يك فصلى اضافه شود كه در مواقع لزوم يك نفر انتخاب شود.
حاج سيدنصرالله- وقتيكه رئيس و نايبان رئيس حاضر نبودند بايد حضار يك نفر را برياست موقتى معين نمايند. (در اين موقع اسامى اعضا انجمن ماليه قرائت شد).
آقا ميرزا محمود خوانسارى- حالا كه اعضاء انجمن ماليه معين شد بايد اين مطلب هم معين شودكه د رچه ساعت حاضر ميشوند و كى اشتغال بكار خواهند يافت وقت خيلى گذشته غرض اين است اين مرتبه مثل مذاركات سابق بى نتيجه نماند مطلب ديگر در نمره 88 روزنامه مجلس اعلان از طرف كمپانى حمل و نقل راه قم و عراق درج شده بدانيم صاحب اين كمپانى ايرانى است يا خارجه خوب است اگر صلاح بدانيد در اين خصوص از وزارت فوائد عامه تحقيق بخواهيم.
رئيس- چه ضرر دارد نوشته شود.
حاج ميرزا عبدالحسين- خوب است در رفع اغتشاش داخله از طرف مجلس توجهى مبذول گردد.
رئيس- بايد بوزارت داخله نوشته شود تا حاج محتشم السلطنه حاضر شوند. و مذاكره شود.
آقا سيد حسين بروجردى- حاج محتشم السلطنه حاضرند در اطاق ديگر.
معمارباشى- بايد بدانيم همين وزارت داخله در وقعه فوت شاه شهيد ناصرالدين شاه در مدت چهار ماه كه بدايت سلطنت بود و مقتضيات اغتشاش هم فراهم بود تمام مملكت را در كمال امنيت نگه داشت حالا چه شده كه از اين اغتشاشات جلوگيرى نميكنند.
آقا ميرزا محمود خوانسارى- الحق وزارت داخله نهايت همراهى را كرده اند و متشكريم.
وكيل الرعايا- نبايد باين زودى بدون احساس نتيجه اظهار امتنان نمود.
وكيل التجار- حالا كه در خصوص امنيت شهر گفتگو ميشود خوب است در خصوص امنيت كليه ولايات توجه بشود همه جا مغشوش است اغلب ولايات ازنرسيدن نظامنامه اساسى و ايالتى تشكى كرند و ما تمام را تاحال بوعده گذرانده ايم خوبست يكى دو روز همت كنيد نظامنامه انجمنهاى ايالتى را بصحه رسانيده ارسال داريد كه موجبات آسايش آنها هم فراهم شود ديگر اينكه همين اندازه كه سواد نظامنامه اساسى از لحاظ حجج اسلاميه گذشته است اجازه فرماييدبمجلس بيايد قرائت شود متمم آنهم كه تمام شد بتدريج بمجلس بياورند قرائت تا ختم شود.
آقا سيد محمدتقى- همه ميدانيد سواد نظامنامه اساسى محل توجه است بايد مدتها امور يك مملكتى بر طبق آن مجرى باشد چنين نظامنامه را بايد بدقت و تحقيق ملاحظه نمايندتا بعدها دوچار اشكالى نشويم اين است كه هر فصل آنرا در چند مجلس مذاكره ميكنند و بتدريج ميگذرند همه روزه هم حجج اسلاميه حضور دارند و مشغولند.
رئيس- اغتشاش عمل نان گويا اهميت پيدا كرده اينك لايحه از طرف اصناف بمجلس مقدس رسيده است خوبست قرائت شود (قرائت نمودند قريب باين مضمون بود) حضور حجج اسلام و وكلا عظام عرض تظلم ما جان نثاران اصناف اينست آنچه تحقيق نموديم اغتشاش عمل نان راجع بخبازها است استدعاى ما آن است كه مقرر فرماييد دكاكين خبازى باصناف داده شود ما خودمان از كمپانى گندم گرفته ودر كمال رفاهيت نان شهر را ميرسانيم اغلب از وكلاء اظهار رضايت كرده گفتند از اين ترتيب بهتر چيزى نيست.
آقا شيخ حسين- اين تقبل اصناف خوب است مشروط بر اينكه در اينخصوص با كمپانى هم مذاكره بكنند (در اينخصوص مذاكرات زياد شد كه خوب است در اينموقع مجلس در صدد رفع اصل ماده اغتشاش برآيد معلوم است مادامى كه مجازات در بين نبوده باشد همينطورها خواهد شد البته در صورتيكه حكومت تامين شهر را وظيفه خود نداند و بمسامحه و تعلل بگذراند بهتر از اين نخواهدشد بايد تغيير حكومت را از وزارت داخله خواست بالاخره جوابى بعموم اصناف نوشته شد و راى غالب بر اين قرار گرفت كه در صورت تقبل كمپانى بهمين طريق رفتار شود جواب قريب باين مضمون بود.
بعموم تجار و اصناف محترما زحمت ميدهد مجلس مقدس از اين اقدام نهايت اظهار امتنان را دارد عموم وكلا هم اين اقدام را تمجيد كردند خوب است كه در اين خصوص عده از اصناف با كمپانى مذاكره نموده وهر طورى كه مرضى الطريق شد قرار بگذارند.
رئيس- از طرف وزارت داخله جناب محتشم السلطنه آمده اند مطلبى است كه بايد در كميسيون گفتگو شود هر گاه مصلحت شد باينمجلس خواهد آمد.
 (پس از ربع ساعت مجددا وكلا بمجلس آمدند و وثوق الدوله بنيابت جناب رئيس حضور بهمرسانيدند) نظامنامه وزارت داخله قرائت گرديد.
رئيس التجار- قرار شد محتشم السلطنه بمجلس بيايد و بعضى گفتگوها بشود.
وثوق الدوله- قبلا با وزير امور خارجه در كميسيون مشغول گفتگو هستند حال نميدانم نتيجه اين كميسيون امروز بمجلس ميرسد يا بعد خواهد رسيد.
آقا سيد حسين- اعضاء كميسيون بايد بانتخاب اعضاء مجلس باشد نه اينكه هر كه را خواستند بدون استحضار وكلا انتخاب كنند.
وثوق الدوله- چون وزارت امور خارجه اين كميسيون را بلامقدمه خواستند اگر بانتخاب مجلس ميشد بطول ميانجاميد.
آقا سيد محمد تقى- خوب است رئيس اذن بدهند از براى هر يك از وزارتخانها از طرف كچلس اعضايى انتخاب بشوند كه در هر موقع حاجت بانعقاد كميسيون بيفتد بدون تاخير منعقد شود.
وثوق الدوله- سابقا در خصوص انتخاب كميسيون از جهت مذاكره با وزرا مذاكره شد و گويا اغلب از وكلا تصويب نكردند.
وكيل التجار- ترتيب انتخاب سابق غير از اين ترتيب است سابق گفتگو در اين شد كه يك كميسيون انتخاب شود از براى مذاكره با وكلا براى پيشنهاد مطالب ولى مقصود امروز غير از اين است غرض اينست كه از براى هر يك از وزارت خانه ها اعضائى انتخاب شود كه در مواقع لازمه كميسيون منعقد شود.
سيد الحكما- صديق حضرت گفتند يك قاعده هست در خارجه كه يازده كميسيون ترتيب داده اند از جهت پانزده اداره كه هر وقت لازم شد آن اداره با آن كميسيون مذاكره نمايد حالا خوبست ما هم در مقابل هشت وزراتخانه هشت كميسيون تشكيل بدهيم كه هر وقت لازم شد آن وزارتخانه با آن كميسيون مذاكره نمايد.
آقا ميرزا مرتضى قلى خان- از امروز ببعد نظامنامه هاى عديده بمجلس خواهد آمد خوب است از طرف مجلس انجمنى تشكيل شود مخصوص نتايج نظامنامه ها واعضاى اين كميسيون هم اشخاصى باشند كه طرف اعتماد مجلس باشند پس از آن نظامنامه را بمجلس بياورند.
آقا شيخ حسين- ماده كه از نظامنامه راجع بتشكيل انجمنهاى فوق العاده بود قرائت نمود از براى اثبات اينكه تعيين اعضاى كميسيون با شخص رئيس است.
رئيس التجار- عين نظامنامه تصريح دارد بر اينكه انتخاب اعضاء كميسيون با اعضا مجلس است.
آقا سيد حسين- اينكه در نظامنامه نوشته شده كه رئيس شخصا با عده ميتواند انجمنى تشكيل دهند از براى توضيح اين مطلب است كه اگر بنا بشود بنده بخواهم تشكيل كميسيونى بدهم يا يكى از وكلا بخواهند نميتوانند ولى شخص رئيس ميتواند تشكيل نمايد.
حسام الاسلام- اين مطلب بعقيده بنده چنان است كه تشكيل اينگونه از انجمنها نقشه مقدمه است كه وزرا بعد از اين بمجلس علنى حاضر نشوند در هر موقعى كه محتاج شدند مذاكرات خود را در همان انجمن انجام بدهند فكرى از براى اينمطلب بايد كرد.
آقا سيد محمد تقى- مقصود از اين مذاكرات اينست كه بعلت انعقاد بعضى از كميسيونها بدون استحضار وكلا از هيئت منتخبين اسباب سوء ظن بعضى از حضار شده بهتر اين است در اينخصوص قسمى شود كه رفع اين سوء ظن هم بشود قسم ديگرى هم ممكن است كه انتخاب اعضا با رئيس باشد گويا در ممالك متمدنه هم معمول باشد ولى اين ترتيب در صورتى است كه وكلا منقسم شوند آنوقت رئيس ميتواند از هر قسمتى يكنفر را معين نمايد.
وثوق الدوله- گويا اينجا آن مأخذ موجود نباشد. آقا سيد حسين- چرا عده موجود است.
وكيل التجار- مقصوداز عده نيست غرض كامل بودن اطلاعات اعضاء است.
وثوق الدوله- انتخاب اعضا كميسيون راجع براى اعضاء مجلس است اما در باب كميسيون محرمانه در نظامنامه عبارتى هست كه موهم اين مطلب ميشود كه رئيس حق دارد.
آقا ميرزا محمود اصفهانى- اگر اين ماده محتاج بتصريح است بايد توضيح شود.
آقاسيدمحمد تقى- اينكه گفتيد اين نظامنامه سه مرتبه بايد خوانده شود معلوم است وضع اين مجلس از جهت رتق وفتق مهام امور مملكت است و وقتش اشرف از آن است كه بيهوده مصرف شود بايد قرائت اينگونه ازنظامنامه ها را موكول بانجمن فوق العاده نمود كه در آنجا بدقت خوانده شود و عموم وكلا هم از روى تحقيق و تدقيق رسيدگى نمايند مطلب ديگر از قراريكه مسموع ميشود بعضى از عرايض و تظلمات بانجمن عرايض ميرسد و در مجلس هم خوانده ميشود در روزنامها هم منتشر ميگردد ولى بعضى ديگر مسكوت عنه ميماند بايد بمردم فهماند كه اين مجسلس با كسى غرض يا خصوصيت ندارد در حقوق ملى تمام افراد بالسويه هستند اين ايام مكتوبى بعنوان بنده و ساير وكلاء عظاماز فاين رسيده تحقيق كردم مكاتب متضاده خيلى رسيده تمام را هم جواب داده اند ولى در مجلس خوانده نشد حالا از جهت اينكه بدانند غرض در بين نيست ميخوانم (خوانده شد تظلم از شوكت الملك بود) حالا بايد فرستاده شود بوزارت داخله.
وثوق الدوله- مردم بايد بدانند كه مجلس مجبور نيست تمام لوايح و عرايضى كه ميرسد قرائت نمايند مگر لوايحى كه داراى اهميتى باشد.
سيد الحكما- خيلى تلگرافات و مكاتيب از شوكت الملك وحشمت الملك شده تمام راجع شده بوزارت داخله.
حاج ميرزا آقا- اغلب از اغتشاش اوضاع آذربايجان خبر داريد و ميدانيد فعلا مدتى است دستاز كار كشيده اند كه تا تمام مقاصد ما انجام نپذيرد مشغول بكار نخواهيم شد عجاله خوف آن ميرود كه اين اغتشاش بهمه جا سرايت كندو قسمى سخت شود كه جلوگيرى نشود حالا بايد چاره هر كدام در يك ماده كار بكنند يكى در نظامنامه وزارت داخله وديگرى در نظامنامه ايالتى و ديگرى در نظامنامه اساسى كه بطور جهد اين چند مطلب انجام پذيرد.
وثوق الدوله- خيلى لازم است اين انجمنهاتشكيل شود واين نظامنامه ها تمام شده فرستاده شود تا آسوده شوند.
حسام الاسلام- حالا لازم نيست اينسه مولود شريف در يكروز تولد شوند عجاله نظامنامه ايالتى كه تمام است چرا بصحه نميرسد.
وكيل الرعايا- آيا ما مردم تازه بدنيا آمده ايم يا پيش از اين هم دردنيا بوديم ما مردمى هستيم كه درروز هشت ساعت نه ساعت كار ميكرديم حالا چه ضرر دارد كه وقت را توسعه بدهيم و همگى اتفاق كنيم بهر اندازه محتاج بوقت باشد مضايقه نكنيم تا اين كارها تمام شود.
آقا سيد حسين- خوب است از صبح تا عصر انجمن تشكيل شود و اين كارها تمام شود.
حسام الاسلام- خوبست از آن كارهاييكه تمام شده نتيجه بگيريد بعد بكار ديگر مشغول شويدنظامنامه ايالتى تمام شد، نظامنامه بلديه هم تمام شد چرا جوابش نميرسد مسئله تيولات بكجا انجاميد اينهامطالبى است كه در مجلس تمام شده.
آقا ميرزا محمود- نظامنامه بلدى هنوز نرفته استدر نظامنامه ايالتى لابد آنها هم بايد دقتى بكنند پريروز معاون وزاتر داخله گفتند مشغول قرات هستند.
وكيل التجار- براى كارهاى مهم ازده روز الى يكماه بيشتر وقت ميخواهد بعضى كارهاى مهم هست ازقبيل قانون اساسى كه در اين موقع طول مدت خوب خيلى از مخاطره ميرود.
آقاسيد محمد تقى- مامردم بايد بدانيم كه ما مسلمانيم وقانون ما قانون مقدس ا سلام است و اين قانون اساسى قانونى است كه بايد امور يك مملكتى بر وفق آن فيصل داده شود ناچار بايد با كمال دقت فصول و مواد آنرا بكرات حجج اسلاميه غور رسمى نموده اگرده هزارنفر هم اجماع كنند و خونها هم ريخته شود نبايد راضى شدكه بدون تطبيق وتحقيق قانونى مجرى شود حالا بايد از حجج اسلاميه استدعا نمود كه بلكه زودتر صرف وقت نموده اين نظامنامه راتمام كنند.
وثوق الدوله- اصل قانون اساسى كه درمجلس نوشته شده بود هيچ ماده از مواد آن منافى با قانون مقدس اسلام نبود فقط از براى رفع اشتباهاتى كه مغرضين ميكردند از حجج اسلام استدعا شد كه بدقت فصول و مواد آنرا ملاحظه فرمايند اما در باب نظامنامه ايالتى از محتشم السلطنه پرسيدم گفتنداگر اين انقلاب نبود تا حال فرستاده شده بود فعلا حواس وزرا مشغول رفع اين انقلابات است معهذا همين چند روزه فرستاده ميشود و درباب ماليه همين كميسيون فوق العاده كه فعلا تشكيل شده در همين خصوص مذاكره ميشود لابد نتيجه آن بمجلس خواهد رسيد مسئله تيولات هم وزير ماليه بجهت اجراى همان مسائل آمده اند فعلا مشغول مذاكره هستند.
وكيل التجار- در باب تيولات هيچ اطلاعى نرسيده وزير ماليه گفتند رسما چيزى نوشته شود نوشته شد ولى هنوز خبر نرسيده (در اين موقع مذاكرات زياد از وضع اغتشاش شهر شد علت را بعضى نرسيدن حقوق عمله جات نظميه وافراد عسكرى كه در پايتخت هستند اظهار نمودند بالاخره قرار شد تنظيم شهر از وزارت داخله خواسته شود.)
</section>
<section type="session" number="86">
جلسه: 86
مذاكرات پنجشنبه 3 ربيع الثانى دارالشوراى ملى‏
خلاصه مذاكرات روز سه شنبه غره را آقا ميرزا طاهر قرائت كردند.
محتشم السلطنه (معاون وزارت داخله)- چند روز قبل كه به مجلس مقدس مشرف شدم در خصوص لايحه كه در باب تيول از طرف مجلس مقدس فرستاده شده بود مذاكره بميان آمد عرض كردم كه همين ايام بامضاى همايونى ميرسد و پس از توشيح و امضاء به مجلس مقدس ايفاد خواهد شد اينك امروزه لايحه مزبور بامضاى همايونى رسيد و بوزارت ماليه فرستاده شده است. عجالة در اينخصوص لايحه از طرف وزارت داخله به مجلس مقدس ايفاد شده محض استحضار خاطر محترم وكلا عظام قرائت شود.
آقا ميرزا طاهر- لايحه را قرائت كردند قريب باين مضمون بود
 (مجلس مقدس را زحمت اظهار ميدهد لايحه قانونى مرسله از مجلس مبنى بر چهار فصل امروز از لحاظ انور همايونى گذشت و اجراى آن بوزارت ماليه ابلاغ شد) اظهار تشكر شد.
آقا ميرزا محمود خوانسارى- ما در اين باب سندى را محتاجيم.
محتشم السلطنه- همين رقعه سند است و يا به مهر صورت ديگرى هم نوشته شده فرستاده خواهد شد دو فقره لايحه آقا ميرزا محمود خوانسارى بوزارت داخله داده بودند يكى در خصوص حاكم خوانسار و ديگرى در خصوص ايل بختيارى در خصوص اغتشاش خوانسار چون حاكم معين شده ميرود دستورالعمل لازم داده شد.
در خصوص ايل بختيارى هميشه اين ايل بر دو تيره بودند ايلخانى و ايل يكى در اين اواخر اين دو شغل بيك تيره داده شده و باين واسطه لابد بعضى اختلافات شده قرار بر اين شد مخباره با حكومت اصفهان كه عمل ايل بختيارى راجع باو است شده البته هر وقت جواب رسيد بمجلس مقدس اظهار خواهد شد.
آقا سيد حسين- از نظامنامه ايالتى اثرى ظاهر نشد.
محتشم السلطنه- آنهم تا اوايل هفته آتيه موشح خواهد شد شما هم اقدام كنيد نظامنامه حكام هم خوانده شده تصويب شود.
آقا سيد حسين- اگر بهمين طوريكه از طرف مجلس اهتمام ميشود از طرف مقابل هم اقدام ميشد تاكنون خيلى از كارها پيشرفت كلى حاصل نموده بود.
 (در اين موقع راپورت انجمن عرايض قرائت شد قريب باينمضمون بود اولا قريب يكصد فقره جواب مساعد از عرايض كه بوزارت داخله فرستاده شده بود رسيده است. ثانيا معلوم نيست كه وزير عدليه بچه ملاحظه بعد از يك ماه جواب ميدهد كه از من كارى ساخته نميشود ومن بين المحظورين واقع شده ام و تا امروز بمجلس جواب مساعد داده نشده است ثالثا در فقره مسيونوز تكليف متظلمين از دست او معلوم نيست يكى از آن اشخاص من هستم كه قريب بيست هزار تومان بمن ضرر وارد شده خود او كه دارد ميرود نميدانم وكيل او وكالت در جبران خسارت هم دارد يا خيربايد از وزارت خارجه سئوال شود).
وكيل التجار- در خصوص بى ترتيبى و عدم انتظام وزارت عدليه بنده حساً شواهدى دارم كه در چندى قبل در باب طلبى كه از يكى داشته پس از اظهار و طول دو ماه عاقبت جوابى كه شنيده شد اين بود كه هنوز جواب راپورت ترسيده معلوم نيست اين راپورت بكجا ميرود كه در اين مدت جواب نرسيده.
آقا سيد هاشم- در خصوص حاج نجفعلى كوه سرخى كه بوزارت عدليه از دست آصف الدوله عارض شده بموجب ورقه كه در دست دارد بايد در هيجدهم ربيع الاول قطع بشود. تا بحال رسيدگى نشده. آقا سيد حسن تقى زاده- امروز بنده عازم بودم كه در خصوص وزارت عدليه مذاكره نمايم از اتفاق اين لايحه هم از طرف انجمن عرايض رسيده اين است كه عرض ميكنم وزارت عدليه بهيچ وجه بوظايف خودش رفتار نميكند و در آنجا هيچ امور عارضين قطع و فصل نميشود واز اين رو هر روزه جمعى باين مجلس ميايند و متظلم ميشوند معلوم است اين حركات تمام اسباب تخريب اين اساس است كه اگر بدين ترتيب بگذارد و وضع وزارت عدليه مرتب نشود هميشه اوقات اين مجس مستغرق فيصله اينگونه امور جزئيه است و بهيچوجه فرصت وضع قانون نخواهد يافت عجالة بايد ترتيب صحيحى در اين اداره داده شود ساير وزرا كه باين اندازه تسامح نورزيده بودند عزل آنها را خواستيم ولى در اينجا تمام بمسامحه ميگذرد اتمام عمل چوبدارها همينطور مانده است مسئله آصف الدوله موعدش قريب باختتام است تاكنون خبرى نرسيده.
وكيل التجار- فقط تغيير شكلى داده شده والا اساس همان اساس است والله عمل هيچ تفاوت نكرده.
معمار باشى- بنده بودم جواب بچوبدارها دادند كه شما هر جا خواسته باشيد برويد عرايض خودتان را اظهار كنيد باين طور كه شما گرفته ايد من نميتوانم رسيدگى نمايم.
آقا شيخ حسين- بايد وزير عدليه خواسته شود و در اين باب مذاكره شود.
مشهدى باقر- شايد بواسطه كثرت ازدحام تاكنون كار پيشرفت نكرده بايد تحقيق شود.
حاج سيد عبدالحسين شهنشاهى- بايد لايحه قانونى نوشته شود كه اگر عرايض بعد از تحقيق برخلاف ظاهر شد مجازات داده شود.
وكيل التجار- فعلا ترتيبى قرار داده شد كه هيچكس نميتواند بحق خود برسد سابق بر اين قرار بود كه ده يك از عارض و ده نيم از معروض عنه گرفته ميشد ولى حاليه تمام از عارض گرفته ميشود در اين صورت البته كسى حق كسى را نخواهد پرداخت.
صديق حضرت- معلوم است اساس مشروطيت بنيانش بر عدل است چه ضرر دارد بوزارت عدليه نوشته شود كه بمحبسهاى دولتى رفته رسيدگى نمايد اشخاصيكه بى تقصيرند آنها را آزاد كنند.
وكيل الرعايا- وزارت عدليه عجالة فرصت برسيدگى كارهاى شخصى خودشان ندارند چه رسد باينگونه امورات.
آقا سيد حسن تقى زاده- اين مسئله رسديگى بمحبوسين بسيار مطلب لازمى است بايد مسئله را عموميت داد كه با محبوسين كليه ولايات همينطور رفتار شود (گفته شد البته همين طور بايد عموميت داده شود)
حاج محمد تقى- بايد بوزارت خارجه نوشته شود كه وقتى بمجلس بيايند تا در باب ارفع الدوله بعضى مذاكرات بعمل آيد اين ايام مخصوصا نوشتجات و تشكيات زياد در باب او بود (در اين موقع نظامنامه وزارت داخله قرائت شد).
رئيس- در تمام نقاط عالم فعلا قريب چهل پنجاه مجلس منعقداست و در هيچ جاى عالم معمول نيست كه مردم اينطور ازدحام كند و بوكلا سخت بگيرند از بدو افتتاح اينمجلس اين ترتيب بوده و آن قانون در تزايد است شخص بنده از اول كه وراد در اينمجلس شدم هيچ مقصود و منظورى در ميان نبوده و نيست جز پيشرفت اين اساس مقدس حالا اين وضع كه ملاحظه ميشود پيشرتف كار امر مشكلى است چندى قبل در اطاق آسايش حضوراً بوكلا گفتم و مقبوليت استعفاى خود را خواستم نپذيرفتند امروز در اينمجلس علنا اظهار ميكنم بعضويت اينمجلس كمال افتخار را دارم ولى از رياست استعفا ميخواهم.
حاجى محمد اسمعيل آقا- سابقا گفتگو شد حالا هم ميگوييم اينمجلس محض انجام مهام مملكت تأسيس شده موكلين خيرخواه ما نبايد اين طور سخت بگيرند كه هر روزه وقت عزيز مجلس مصروف اينگونه مذاكرات بشود اگر فرصت بدهند حالا كه اساس كار قدرى مرتب شده ممكن است در مدت كمى كار مدت زيادى انجام بگيرد.
آقا ميرزا محمود خوانسارى- در باب استعفاى جناب رئيس استدعا ميكنيم از اينگونه اظهارات را نفرماييد زيرا كه اگر جناب رئيس استعفا بدهد رشته اساس مجلس از هم گسسته ميشود
وكيل تجار- اما اينكه فرموديد از استعفاى جناب رئيس رشته اساس مجلس از هم گسسته ميشود مستدعى هستم اين كلمات را هم هرگز بزبان نياورند تا يك قطره خون در عروق ما و موكلين ما باقى است اين اساس منهدم نخواهد شد. اگر روزى صد رئيس استعفا بدهند رئيس ديگر انتخاب خواهيم كرد و امورات رامختل نخواهيم گذاشت اما در خصوص اجتماعات ملت بطور عموم نميتوان گفت اجتماع بد است بايد تحقيق كرد اجتماعاتيكه بتحريك مغرضين ميشود بطور ملايمى جلوگيرى شود ما تاكنون هر چه را بدست آورده ايم بوسيله اجتاعات غيورانه ملت بوده پس بايد اجتماعاتى راكه باعث توليد مفسده است ممانعت نمود.
حاج سيد عبدالحسين- فعلا دولت با مقاصد ملت و مجلس همراه است فقط چيزى كه مانع از پيشرفت كار است همين اجتماعات است امروز حال اين مجلس و مجلسيان مشابه حال اطبائى است كه در صدد معالجه مريض مشرف بمونى باشند در اين موقع بايد حواس ايشان از هر جهة جمع باشد ملت اين وكلا را انتخاب كرده و از براى رتق و فتق امور مملكت باين مجلس فرستاده فعلا نبايد حواس ايشان را مغشوش نمايد كه از كار باز بماند.
حسام الاسلام- هر كس هواخواه نوع است حركتش صحيح است و هر كس مغرض است اقدام او فاسد است.
حاج سيد عبدالحسين شهنشاهى- در باب استعفاى جناب رئيس فعلا تكليف شرعى جناب رئيس نيست كه اين عنوان را بكنند و ما هم جدا بايد بخواهيم كه ديگر اين مذاكره نشود اماملت هم بايد اين اقدامات را نكنند.
وكيل التجار- مگر ملت چه كرده اند؟
رئيس- در خصوص استعفا بنده از عضويت استعفا ندادم اما اينكه ميگوييد ملت چه كرده اند ملت چه نكرده اند چند نفر هستند اينجا بالاى منبر ميروند و مردم را بهيجان ميآورند اينها را من مخل پيشرفت كار مجلس ميدانم من هيج فرصتى ندارم تحصيل مقامى هم نميخواهم بكنم حالا هر كس رايى دارد اظهار كند شايد سايرين مصلح بيندازند.
آقا سيد آقا- ديروز تحقيق شد زنها ميگويند بما ياد ميدهند كه بگوييد ما قانون اساسى ميخواهيم معلوم است اينها تحريك است.
احسن الدوله- اولا آقايان وكلا بايد شرافت خودشان را بدانند كه هر كدام از آنها رياست ملتى دارند و حضرتعالى را احتراما برياست خود قبول كردند حالا اگر بعضى هم تصور كنند از استعفاى رئيس مجلس بهم خواهد خورد خيالى است خام هر رئيس كه استعفا داد بجاى او رئيس ديگرى معين خواهد شد تكليف وكلا هم اين است كه هر كدام از ين مجلس بيرون ميروند بملت بفهمانند صبر كنند و منتظر نتيجه باشند.
مرتضى قليخان- در اين ميان چند نفرند حالشان معلوم است از اول هم بوده اند بايد اينها را تبعيد نمود.
وكيل التجار- تبعيد صحيح نيست بايد اعلان شود هر كسى در اين عمارت يا درب عمارت نطق هيجان آميزى نمود يا شورشى بكسى ياد داد عمله ضبطيه او را جلب بعدليه خواهند نمود و مجازات داده خواهد شد.
آقا سيد علينقى- مقصود اين است هيجانى كه مانع از پيشرفت كار مجلس است نكنند.
دكتر ولى الله خان- جناب رئيس استعفا دادند مختارند هر كس استعفا داد نبايد تعاقب باو كرد كه اين تعاقب اسباب خيال او ميشود قانون همه جا است كه هر كس استعفا داد بايد قبول شود در باب موكلين هم بايد بدانيم موكلين ما اكثر بى اطلاعند بايد بزبان لين بآنها حالى كرد كه اين مجلس امروز خيلى كار دارد واين غوغا و جنجالات باعث اختلاف حواس است تمام معاندين اگر حواس خود را جمع كنند نميتوانند باندازه اين جنجالات و ازدحام باعث اختلال امور مجلس بشوند.
حسام الاسلام- مگر علت منحصر باين چند نفر شورش طلب است ديگران هم هستند.
دكتر ولى الله خان- بايد فهماند كه بعضى اقاويل كه بگوش آنها ميرسانند قبول نكنند مثلا ميگويند در فلان مملكت در بيست و چهار ساعت قانون اساسى تمام شد بنده عرض ميكنم قانونى كه در بيست و چهار روز هم تمام شود بدرد نميخورد بايد قانون اساسى با كمال دقت از روى ثبات عزم مرتب شود آنهم نوشته شده همين روزها تمام ميشود.
شيخ حسين شهيدى- زبان لين شما هرگز اثرش زيادتر از تحريك معاندين نيست بايد دفعه اول تحذير شود اگر قبول كردند فبها والا هر حكم لازم است از مجلس صادر شود.
دكتر ولى الله خان- ما بد نميشناسيم تكليف ما اين است كه بتمام حسن ظن داشته باشيم و تمام را خيرخواه بدانيم خوب است بليط ورود درب عمارت داده شود تا از عوام هم بيايند بمجلس و همين مذاكرات را بشنوند.
حاج محمد اسمعيل آقا- اين ملت با اين مجلس هيچ فرقى ندارد اينكه من عرض ميكنم اگر حرف ما را پذيرفتند بسيار خوب والا ما هم مجلس را تعطيل ميكنيم بجهة اين است كه آنها را از خود ميدانيم و تهديد هم نميكنيم حال آنها هر طور صلاح ميدانند رفتار كنند.
دكتر ولى الله خان- اجتماع يك گوهر گرانبهايى است بايد اين گوهر را طورى نگاهدارى كنند كه بى احترامى نشود.
آقاسيد حسين- اين هيئتى كه از ملت در پاى اين عمارت اجتماع دارند همان اشخاصى هستند كه از زمان رفتن بحضرت عبدالعظيم از براى تأسيس اين مجلس زحمت كشيده اند و همراهى نموده اند آنچه را هم ماداريم تمام از اين اجتماعات است كمال تشكر را هم از آنها داريم ولى حالا بايد استدعا كنيم كه تاكنون اين اجتماعات لازم بود حالا چند روز بما مهلت بدهيد كه بانجام كارها بپردازيم بهان ترتيبى كه ميل شما است اين خواهش هم نه از براى آن است كه شما اجتمع نكنيد بلكه مقصود اين است كه در اين عمارت اسباب اغتشاش حواس وكلا فراهم نشود.
آقاى تقى زاده- مكرر عرض كرده ام اينكه اغلب مطالب در اين مجلس منجر بحايى نميشود بواسطه دو مطلب است يكى نبودن مجازات و يكى معين نبودن حدود و ما هر وقت گفتگويى ميشود بناى نصيحت را ميگذاريم و حال آنكه بايد براى آنهايى كه از حدود خود تجاوز ميكنند مجازات را معين نماييم كه هر كس از آن حدود تجاوز نمود بمجازات برسد در همين مسئله اجتماع موكلين ما در اين عمارت بعضى اوقات آنها مظلوم واقع شده اند و بعضى اوقات ما و اين نيست مگر بواسطه معين نبودن حدود و مجازات پس تكليف مجلس است كه اين مسئله را بيك قانونى منجر نمايد و آن اين است كليه هيچ اجماعى ضرر ندارد فقط سه چيز نبايد بشود يكى هنگامه و غوغا در اين عمارت وقت افتتاح مجلس كه حواس مجلسيان را مختل نكنند يكى اينكه در امور داخلى مجلس دخالت نكنند و در ساير ممالك هم قانوناً معمول است هيچكس حق مداخله در امور داخلى مجلس ندارد يكى ديگر اينكه در امور عامه حق دارند مداخله نمايند ولى نه بطور سخت گيرى كه جلوگيرى از وكلا نمايند زيرا كه اين جمعيت يك جزء از اهالى تمام اين مملكت است و اين يك جز نميتواند باين طور جلوگيرى از پارلمنت يك مملكت نمايد حق دارند عقايد خود را اظهار و اخطار نمايند اما بواسطه لوايح نه بطور سخت گيرى پس هر كس از اين حدود سه گانه تجاوز كرد بايد مجازات داده شود.
آقا شيخ حسين- جناب رئيس مكرر گفتند بايد استعفا بدهم و امروز هم استعفا دادند واين استعفا بى جهة نيست سبب و محرك دارد بايد معلوم كرد و بنده تكليفم اين است در مجلسى كه رئيس ندارد ننشينم همچنين سايرين.
وكيل التجار- امروز موقع اين گفتگو و اين كار نيست كه تمام ولايات تعطيل كرده و احتمال بروز اغتشاش و فساد ميرود امروز بايد اين رياست را كنار گذاشته و باصلاح اين كار مهم مشغول شويم و گمانم اين است كه بايد از جناب رئيس اين استعفا قبول شود تا اينكه مسئله اصلاح تعطيل و اغتشاش ولايات بگذرد.
آقا سيد حسين- آيا ببينيم بمحض استعفا دادن بايد قبول كرد يا اين كه بايد در صدد تحقيق علت استعفا برآمد.
صديق حضرت- استعفا بر دو قسم است يكى استعفا از عضويت مجلس است و يكى استعفا از مشاغل اما استعفا از عضويت آنرا نه قبول و نه رد ميكنند. و ده پانزده روز مهلت داده ميشود شايد آن شخص پشيمان شده استعفا خود را پس بگيرد ولى در باب استعفا شغلى فورا بايد او را قبول كرد و حالا كه جناب رئيس استعفا از شغل رياست داده اند بايد تا رئيس معين نشود از اين مجلس بيرون نرويم.
آقاى تقى زاده- خوب است اين مسئله استعفا را بگذاريد باشد گويا اين استعفا جناب رئيس مقيد است بايد رسيدگى نماييم اگر علت دارد وآن علت را رفع كرديم باز هم آنوقت استعفا دادند كه هيچ بايد قبول نمود و در صدد انتخاب رئيس جديد برآييم والا اگر بطور مطلق است آنهم معلوم شود.
آقا ميرزا محسن- پس خوب است برويم بآن اطاق ديگر و از جناب رئيس استفسار شود كه اگر استفعا ايشان علت دارد و مقيد است معلوم شود شايد رفع آن علت را نماييم والا اگر بطور مطلق است كه هيچ بايد قبول شود.
 (و در اين موقع مجلس رسمى علنى منقضى شده عموم وكلا رفتند باطاق ديگر براى تحقيق علت استعفا رئيس).
</section>
<section type="session" number="87">
جلسه: 87
مذاكرات روز يكشنبه 6 دارالشوراى ملى‏
خلاصه مذاكرات روز پنجشنبه 3 را آقا سيد محمد تقى قرائت كردند.
آقا شيخ ابراهيم- پانزده روز است تجار زنجان در تلگرافخانه متحصن هستند و كرارا عرايض خود را رسانده اند تا حال چه ثمر و فايده مترتب شده جز اينكه اين بيچاره ها تا حال پنجاه هزار تومان متضرر شده اند.
حاج محمد اسمعيل آقا- در اينخصوص بجهة بنده هم امروز چند مكتوب رسيده كه خيلى خسارت كشيده اند از طرف جلس مقدس اقدامات صحيحه بعمل آيد.
رئيس- ديروز خود آقا ميرزا ابراهيم اظهار داشتند كه اقدامات شده ولى طرف از آمدن تقاعد دارد بايد بقوه جبريه و بتدابير عملى رفع نمود.
آقا ميرزا ابراهيم- چرا اقدامات ميشود مثل اينكه از طرف وزارت جنگ يك نفر احضار ميشود آن هم حق المهلت هزار تومان ميدهد و از رعيت بيچاره ميگيرد دفعه ديگر احضار ميشود هزار تومان ميدهد اين دفعه ده هزار تومان از رعيت بيچاره ميگيرد.
حاج محمداسمعيل آقا- چطور ميشود وزارت جنگ از عهده احضار يك نفر خود برنيايد و تمام را به مسامحه ميگذراند اين شخص نوكر نظامى است كه مدتى است خواسته شده و حاضر نشده.
آقا ميرزا فضلعلى آقا- هر روزه وزرا ميآيند و از بلوى و شورش خلق تشكى ميكنند ولى رفع تشكيات مردم هيچ بخاطر آنها خصور نميكند فقط همين قدر ميخواهند كه مردم ساكت شوند شيرازيها با اين اقدامات و اين هيجانها هنوز رفع تعدياتشان نشده هنوز قوام حركت نكرده در اين صورت تجار زنجان هم بياد مجبور شوند باشوب كردن فقط ميايند ميگويند چاره اين آشوب را بكنيد اخر از انصاف دور است كه بحال آن خلق توجهى نشود وزارت عدليه شكايت ميكند از هيجان مردم ولى تاحال هيچ كارى صورت نداده همين طور وزارت جنگ.
سيد الحكما- امروز يك كاغذ از وزير جنگ آمده بى مهر يك كاغذ هم از وزارت تجارت آمده آنهم بى مهر شش كاغذ از وزارت عدليه آمده علاوه از پنجاه كاغذ با دو صورت تلگراف از وزارت داخله آ،، ده ببينيد اينها چه قدر تفاوت دارد.
آقا سيد حسن تقى زاده- يكروزى اينجا مسائل چندى تراكم كرد. و بالاخره چند روز كار مجلس را مختل گذاشته تا اينكه باندازه اصلاح شد حالا هم مثل آنروز شده نبايد گذارد كار منجر باشكال شود و تجار يك بار همه در تلگرافخانه متحصن شوند مسلم است اين ترتيب باعث ضرر ما نخواهد شد حال نميدانم چه موجب گرديده كه رئيس موزكانچى ياغى ميشود حاجى آقا محسن از آمدن تكاهل ميورزد قوام الملك تسامح ميكند درآن صورت مجلس نبايد همين طور منتظر بنشيند بايد بتكليف خود عمل كند.
رئيس- بشيرازيها جواب مساعد داده شد واقعا آنچه بوزارت داخله اخطار ميشود جواب مساعد داده ميشود ولى ساير وزارت خانها بتسامح ميگذرانند و همراهى ندارند.
حاجى محمد اسمعيل آقا- بنده اطلاع دارم ملك يك بيچاره را وزارت جنگ ضبط نموده و بوسائل زياد آن شخص متظلم شده و تاكنون هيچ جواب داده نشده و نميدهند امروز بنا بود آن اشخاص بيايند بمجلس متظلم شوند.
آقا ميرزا حسين- بنده اطلاع دارم فوج كمره و كزاز را مواجب دادند و كتابچه را بمهر آحاد افواج رسانيده ولى فرا رفتند از هر كدام يك تومان باسم وزارت جنگ پس گرفتند پس فرداى آن رفتند ششهزار باسم يدگر روز ديگر دو هزار و سه شاهى باسم اجودان گرفتند با اين وضع سرباز خدمت نخواهد كرد.
وكيل التجار- بايد قسمى نمود كه اشخاصى كه عصمت مملكت در دست آنها است خريد و فروش نشوند.
آقا ميرزا فضلعلى آقا- مغازه لشكر فروشى هنوز بسته نشده و بروش سابق باقى است.
وكيل الرعايا- آيا مجلس راضى ميشود برضايت يكنفر يك مملكت برباد برود چرا از طرف مجلس اقدام صحيح نميشود كه زودتر عزل او را بخواهند.
حاجى محمد اسمعيل آقا- من ميتوانم ثابت كنم كه ملك بيچاره را ضبط نموده همين است كه مردم به تنگ آمده اند.
آقا سيد حسن تقى زاده- در عزل وزرا موافقت نصف وكلا كافى است و ميتوانند عزل او را بخواهند ولى در مورد وزارت جنگ نميدانم چه باعث شده در صورتيكه تمام وكلا از حركات او بى رضايت هستند و متفقند چرا غزل او خواسته نميشود.
آقا ميرزا محمود اصفهانى- از براى سه فوج لباس تمام نموده اند دستى نه تومان بنده حاضر هستم كه همان لباس را دستى سه تومان تمام كنم. آقا سيد حسين- عيب در اين است در هر موقعى كه در خصوص وزرا گفتگو ميشود ميگويند انشاء الله فردا راى گرفته ميشود مثل وزارت امور خارجه كه بهمان حال مانده فعلا بايد تكليف وزارت جنگ معلوم شود اگر لازم است كه عزل او خواسته شود بايد امروز خواسته شود.
حاج محمد اسمعيل آقا- بهتر اين است كه تمام مطالبى كه امروز مذاكره شده اخطار شود بيايند حضوراً جوابى شافى بدهند هر گاه جواب صحيح داده شد فبها والاعزل او خواسته ميشود.
رئيس- بهتر همين است كه اخطار شود بعد از آن مجلس بتكليف خود عمل كند (قرار شد از طرف مجلس بوزارت جنگ نوشته شود كه مظفرالدوله از زنجان جدا احضار شود و بجهة مطالبى هم كه در مجلس عنوان شده حاضر گردد.) ب‏
آقا سيد حسين- با اين تلگرافات و مكتوبات درخصوص فروش رعيت ايران از ارفع الدوله چيزى معلوم شد يا خير؟
حاج على- در طرابوزان مجلسى فراهم كرده بودند و پولى بجهة بانك ملى تهيه ديده بودند شخصى را كه باعث و بانى اين مجلس بود باسلامبول خواسته بود و صدمه زده بود كه چرا بى اطلاع من اين اقدام را كرده ايد يك كتابچه هم از كارهاى ارفع الدوله نوشته اند موجود است.
آقا سيد حسين- تمام مذاكرات كه در اين مجلس در باب وزراء ميشود تمام بمسامحه ميگذرد.
حاج محمد اسمعيل آقا- بايد وزرا مذاكرات اين ايام مجلس را عطف بماسبق ندانند بايد بدانند كه ارگ مخالف با مشروطيت رفتار كنند مجلس دست نخواهد كشيد.
آقا سيد حسين- در باب وزارتخانه ها گفتگو شد يك تلگرافى از نهاوند رسيده ميگويند سالار الدوله ياغى است چطور شد سابق بر اين وقتى كه بناميشد بدو تلگراف او را حركت ميدادند ولى حالا نميتوانند اين ايام جمعى از سوارها را برداشته رفته هفتاد هزار تومان از رعيت بيچاره نهاوند گرفته است.
حاج محمد اسمعيل آقا- بيش از آنكه در نظر ما است از طرف دولت در اين خصوص مجدانه اقدام شده و ميشود.
وكيل التجار- اگر بوزارت خارجه چيزى نوشته ميشود خوب است در باب عمل تذكره و امتياز نامها هم تأكيد شود كه سابقا خواسته شده و فعلا در كميسيون ماليه لازم است مسئله ارفع الدوله هم نوشته شود كه جمعى شكايت ميكنند احضار او لازم است پس از آمدن كاملا استنطاق خواهد شد.
آقا ميرزا محمود خوانسارى- 12 نفر بجهة عمل ماليه معين شدند ميخواهيم بدانيم آن انجمن داير است و وزير ماليه آمده است يا خير.
رئيس- اين چند روزه خودتان ميدانيد كه چه نوع گرفتاريها پيش آمده انشاء الله در همين چند روزه اقدام خواهد شد.
آقا سيد علينقى- نظامنامه اساسى چه طور شد؟
آقا سيد محمد تقى- امروز يك قدرى آقايان نقاهتى داشتند و باين واسطه تعطيل شد.
وكيل التجار- شايد اين نقاهت آقايان خدا نخواسته بطول بيانجامد آنوقت توليد زحمت ميشود مى بينيد همه جا تعطيل كرده اند.
رئيس- ميدانيد كه تجدى نظر و دقت بايد بشود و تا امروز هم تمام نشده.
آقا شيخ حسين شهيدى- اين آقايان همان اشخاصى بودند كه ميگفتند تبريز، رشت، زنجان بهم خورده حالا چه طور شد كه ميگويند سه دفعه بايد قرائت شود اگر مقصود از اين اصلاح تغييرى است كه منافى با شرع باشد محال است بشود اگر مقصود تطبيق با قوانين شرع است بهتر از اين تصحيح و تنقيح نميشود كه شده (اكثر عنوان نمودند كه از اين كلام چنين مستفاد ميشود كه خداى نخواسته ما تمام بى دين هستيم كه راضى باين ترتيب شويم).
آقا سيد حسن تقى زاده- مجلس ملى بجهة تأسيس قوانين است و قانون ما همان قانون اسلام است اينكه ميگوييم قانون بانضمام قواعد اجرائيه و عرفيه است. هر كسى حق دارد در قوانين نظرى نمايد اين جا جاى اظهار تقدس نيست آنهم بايد دقت شود هر گاه از يكنفر رايى كه مخالف با قانون شرع است ظاهر شد آنوقت بايد پرسش شود نه قبل از وقت.
 (در اين موقع شروع بقرائت نظامنامه وزرات داخله شد پس از قرائت قسمتى از آن، رئيس و سيار وكلا باطاق ديگر براى تنفس رفته پس از فى الجمله مكث عودت باطاق رسمى نمودند و مجددا شروع بقرائت نظامنامه وزارت داخله شد).
آقا سيد محمد تقى- ديروز لايحه از طرف طايقه نجيبه زرد شنيه بمجلس مقدس آمده معلوم ميشود بعضى از مفسدين بالقاء پاره شبهات اين طايفه نجيبه را بهيجان آورده اند البته بايد رفع شبهه از آنها بشود سواد لايحه.
6 ربيع الاخرى 1325
با نهايت تكريم و تعظيم و قدريت بعرض حضور مبارك سروران ملك و ملت و زدايندگان ستم و نكبت اميد بسوى بيچارگان و دستگير افتادگان امنا و وكلاى ملت اركان و اعضا مجلس مقدس شورايملى حفظهم الله تعالى ميرسانيم اگر چه ديروز خلاصه استدعا و رجاء خود را بتوسط نماينده محترممان بعرض رسانيده مترصد جواب اميدوارانه بوديم لكن افسوس كه از بدبختى اين بيچارگان مجلس خاص بوده و بكار عام نپرداخته اند و نرسيدن جواب بيشتر اسباب يأس وحرمان اين ناتوانان ديده بر راه شده لهذا به مصداق.
نوميد دلير باشد و چيزه زبان‏
و بمفاد
پيش كه برآورم ز دست فرياد
هم پيش تو از دست تو ميخواهم داد
همانا نخست التماس و درخواست فدويان بر آنست كه عرض حال اين ناچيزان در انجمن عام قرائت گردد تا شايد از توجه خاص وعام رحمى بحال اين بيچارگان كه ساليان دراز دچار هزاران گونه سختى و بدبختى و هر آن مترصد روز دادرسى بوده ايم شود.
دويم بموجب عريضه روز قبل عرض و درخواست فدويان برآنست كه آيا در نظامنامه اساسيكه مؤسس بتأسيس مشروطيت و مساوات است رعايت و حفظ حقوق اين گروه بمساوات شده يا نه اگر شده كه زهى دادگرى و رعيت پرورى و كمال سپاسگزارى را داريم پس درين صورت در جواب عريضه اطمينان دهيد تا آسوده مشغول امر فقر و رعيتى و بيچارگى خود باشيم و هر گاه تفاوتى در بين نهاده شده جهت را معين فرماييد چرا ودر آنصورت تكليف فدويان چه خواهد بود ماندن و با كمال جلادت و جرئت راضى شدن باينكه جان و مال و ناموسمان بموجب سندى كه دست اشرار ميافتد تباه و خانمان برباد و ننگ بى غيرتيمان تا ابد باقى ماند و يا محفل ترقيه مانند دولت اسپانپول يكباره حكم بدهيد از وطن عزيز مألوف خواهند داد. آيا كسى كه در پناه اسلام آمد سزايش بدبختى و پريشان روزگارى، بيچارگى و هدار جان و مال و ناموس خواهد بود؟ حاضا آيا امروز كه ملت و دولت اسلام متحد گرديده بقدرى كه فلان دولت مستبده يا مشروطه خارجه حفظ ادنى رعيت خود مينمايند و براى قتل يكنفر دولت را بعنف مجبور باداى فلان مبلغ معتنابه ميسازد نميتواند لامحاله حفظ حقوق قديمه رعيت مظلومرا در داخله بنمايند تاچه رسد بخارجه آيا برذمه دولت و ملت اسلام كدام مقدم است حفظ جان ومال و حقوق مظلومين يا ظالمين.
اگر ما را ظالم ميدانيد از زمان اضمحلال تا كنون هزار و دويست و پنجاه وشش سال ميگذرد چه شقاوت و خيانتى از اين ملت ديده شده واگر مظلوميم چرا نبايد حفظ فرماييد.
آيا كلمه مقدس مساوات براى عموم رعاياى يك مملكت است يا مختصى؟ در خارجه از حفظ و مساوات حقوق انسان گذشته براى حفظ حقوق دواب ترتيبات داده و بيمارخانه هاى مخصوص براى آنها ساخته اند آيا بيچاره ملل خارجه در تحت لواى اسلام از جاور هم كمتر هستند حاشا اميد ما بيچارگان بر آن بود مهاجرين ما كه با آن همه آسايش و راحتى كه در تحت عدالت دولت بهيه انگليس دارند وامروز از هر حيث سرآمد ملل متبوعه آندولت شده و بايرانى بودن خود افتخار مينمايند باميدوارى قانون مساوات پس از 1256 سال هجرت بمرزبوم خود بازگردند و خدماتى كه بدولت خارجه مينمايد نسبت بدولت و ملت ايران بمعرض شهود آيد نتيجه بعكس بخشيد و گويا بايد از بقيه استقبال و پذيرايى نمايند اى بانيان ركن مساوات از درماندگان مواسات نماييد و در حاليكه هزاران چشم اميد دارند بنوميدى از در مراتيد زياده جسارت نميشودو داد و فغانيكه از صدمات 1256 ساله پدر بر پدر بر اعضاء و احشاء اين گروه جاى گرفته شرحش باين مختصر نگنجد همانا سمتديده و بيچاره ايم وازدر دادخواهى آمده ايم استدعاست جواب اين عريضه رابهر قسم شايگان مقام منيع عدالت و مساوات است بتوسط نماينده اين ملت عنايت فرماييد تا يكمرتبه آسوده و يا بكلى فرسوده شويم المطاع فدويان داد خواه زرتشتيان.
آقا سيد محمد تقى- آيا چنين مذاكره در مجلس شده (جمعى گفتند ابداً).
آقا سيد محمدتقى- بايد اين مفسدين و محركين رامعلوم نمود و بمجازات رساند.
وكيل التجار- مثل خارجه هر كدام در جوار ملت ايران زندگانى ميكنند ميدانند كه جان و مال آنها بموجب قانون اسلام محفوظ است.
امام جمعه خوئى- پيغمبر ما در هزار و سيصد سال قبل سفارش اينها را بما كرده و فرموده اند خدا لعنت كند كسى را كه باهل ذمه خيانت كند كسانى كه اينگونه حرفها را شهرت ميدهند غرضى جزفساد ندارند.
آقا ميرزا فضلعلى آقا- زمان استبداد يك سلطان بآنها اطمينان ميداد حالا تمام افراد ملت بآنها اطمينان ميدهند و وظيفه خود ميدانند كه برادران وطنى خود را حفظ كنند.
آقا سيد محمد تقى- من خيلى تعجب ميكنم از اين طايفه نجيبه كه چرا اين سوء ظن را برده اند (جواب داده شد كه بواسطه القاء شبهات است).
ارباب جمشيد- اطمينان آنها بهمين حاصل خواهد شد همينطور كه آقاى امام جمعه خوئى تقرير فرمودند در جواب آنها نوشته شود.
 (قرار بر اين شد كه بهمين ترتيب از طرف مجلس جواب نوشته شود).
رئيس- جناب مستشار الدوله در كميسيون چه كرده ايد؟
مستشارالدوله- در خصوص نظامنامه انجمنهاى ايالتى جناب محتشم السلطنه آوردند در چند جا مختصر نظر شده يعنى توضيحات شده اگر صلاح است خوانده شود.
 (در اين موقع چند ماده از نظامنامه انجمنهاى ايالتى خوانده شد و بعضى توضيحات داده شد).
آقا سيد حسن تقى زاده- يك مطلب لازمى استكه بايد عرض شود و آن در خصوص احضار وكلاى ولايات است باين ترتيب اگر يك نفر از آنها تا يكسال يا دوسال ديگر نيايد بايد اين وكلا بهمين ترتيب تا چندسال در اينجا حبس شوند يا آن قانون را تغيير بدهند يا از وزارت داخله خواسته شود كه معجلا آنها را حركت بدهند.
رئيس- خوب است اول حمل را اول دو سال قرار بدهيم.
صديق حضرت- در اين ترتيب ايراد دارم بايد اول سال وقتى معين شود كه منافى با وقت رعيت نباشد اول حمل وقت كار رعيت است بايد وقتى باشد كه آنها كار نداشته باشند.
رئيس- اينكه گفتيم اول حمل بى جهت نبود چون در ممالك ديگر مجلسشان از اول قوس است تا آخر حوت كه اين چهار ماه وقت كار ايشان است براى ترتيب بودجه ماليه كه اول سال بودجه حاضر باشد حال امسال چون كارهاى فوق العاده داشتيم اينطور بود بعدها از اول حمل وقت بيكارى است و موقع انتخاب بهتر از اين نخواهد بود.
</section>
<section type="session" number="88">
جلسه: 88
مذاكرات سه شنبه 8 ربيع الثانى مجلس شوراى ملى‏
خلاصه مذاكرات روز يكشنبه 6 را آقا سيد محمد تقى قرائت كردند.
آقا سيد محمد تقى- وكلاى محترم شيراز را بعموم وكلا از قرار ذيل معرفى كردند وعموما مقدم ايشان را تبريك و تهنيت گفتند.
آقاى آقا سيد محمد جعفر وكيل سلسله علماء.
آقا شيخ يوسف وكيل طلاب.
ثقة الاسلام وكيل تجار.
حاجى محمد عليخان وكيل اصناف.
فخرالسادات وكيل ملاكين.
وكيل التجار- فعلا كه وكلاى شيراز حضور دارند خوبست بعد از ختم مجلس ايشان با چند نفر ديگر بروند موكلين خود را اطمينان بدهند كه آنها آسوده باشند و اقدامى ننمايند و در هر موقع از طرف مجلس كمال مراقبت مرعى خواهد بود.
 (اكثر گفتند بسيار خوب است).
آقا ميرزا طاهر- خوبست از خود آقايان وكلاى شيراز استفسار شود كه اين اقدام را خواهند نمود يا خير.
آقا سيد محمد تقى- معلومست وظيفه هر يك از وكلاى ولايات است كه در رفع اغتشاش كمال مجاهدت را بنمايند.
اديب التجار- خوبست از طرف مجلس مقدس جواب لوايح شيرازى ها نوشته شود كه اقدامات لازمه شده و ميشودتا آنها هم مطمئن شوند (در اينموقع شروع بقرائت نظامنامه وزارت داخله شد).
آقا سيد حسين- خوب است انجمنى تشكيل شود از جهة تعيين تكليف حكام در اينموقع كه نظامنامه انجمنهاى ايالتى بصحه ميرسد اينهم تمام شود و يكمرتبه فرستاده شود.
آقا ميرزا محسن- با محتشم السلطنه مذاكره شده كه فصولى كه راجع بتكليف حكام است خلاصه كنندو او را همين ايام تمام كرده بفرستند.
وكيل التجار- خوبست براى كميسيون ماليه قرار شود كه سواى ايام جمعه همه روزه داير باشد واعضاء بكار مشغول شوند كه وقت ميگذرد مطلب ديگرى كه لازم است اين نكته است معلوم است بنده محض خود اين اظهار را نميكنم و گمان دارم اگر دو سه دوره هم مشغول خدمت باشم اظهارى نكنم ولى نسبت ببعضيها اين نكته لازم است رعايت شود خوب است در عمل ماليه سريعا اقدام شود ودر ضمن هم ترتيب حقوق وكلا داده شود.
آقا ميرزا محمود خوانسارى- عقيده بنده بر اينست كه اينگونه مطالب در كميسيون مخصوص گفتگو شود بهتر است.
آقا سيد حسين- همه ميدانيد كه حصول آبادى و وجود امنيت بسته بدو چيز است يكى تصحيح عمل ماليه ديگر ترتيب اداره قشون تا حال ششماه است از بابت عمل ماليه اقدام صحيحى نشده در باب وزارت جنگ هم پريروز قرار شد از طرف مجلس اخطار شود كه بيايند حضورا جواب بدهند نميدانم اخطار شده يا نه.
ملاحسن وارث- شما چه ايرادى بوزارت جنگ داريد چه سئوال ميخواهيد بكنيد؟
آقا سيد حسين- ميخواهيم بدانيم اين هشتادهزار قشون ايران كجاست وتاكنون در كارهاى خود چه اقدامى كرده اند.
ثقه السلطنه- منتظر تكليف از طرف مجلس هستند كه بايشان برسد.
آقا سيد حسين- همانطورى كه وزرات داخله تكليف خود را نوشته فرستادند ايشانهم خوب است بنويسند بفرستند.
رئيس- آن يادادشت پريروز را اخطار كردند بنا بود جواب بدهند اما در خصوص كميسيون ماليه ميدانيد اين روزها بواسطه گرفتاريهاى زياد ممكن نشد امروز مذاركه شد كه از پس فردا شروع بكار نمايند لااقل هفته چهار روز مشغول باشند.
صديق حضرت- مطالبى است ميخواهم اظهار كنم ودر روزنامه هم مخصوصا نوشته شود وآن اين است كه قواعد وزارت جنگ را نبايد ما از مجلس بفرستيم بلكه اغلب از مطالب است كه آنها نبايد منتظر اخطار از طرف مجلس شوند مثلا منصب اميرتومانى نبايد بجوان بيست ساله داده شود يا آنكه رياست فوج نبايست بآدم هفده ساله محول شود اينها چيزهايى است كه خودشان بايد مراقبت نمايند.
رئيس التجار- در باب وزارت جنگ همان طور است كه شاهزاده گفتند هنوز منتطر دستورالعمل مجلس هستند ولى در باب مواجب قشون كه دويست و شصت هزار تومان صورت داده بودند واضافه از آن داده شد شنيدم در عوض پول برات تومانى چهار هزار داده اند آنهم بچهار تغيير صاحب منصب و بسرباز بى بضاعت كه الزام است تاكنون داده نشده است نميدانم در اين خصوص اخطار شده يا خير؟
رئيس- اخاطر شد جواب هم داده اند كه مشغول ترتيب صورت اين حساب هستند.
رئيس التجار- 18 هزار دست لباس برات صادر شده هشتاد هزار تومان از بوشهر آمده و بيست هزار تومان هم از سردار افخم گرفته اند بهمه جهة شش هزار و دويست دست لباس و هفتصد باب چادر داده شده خوب است در اين باب هم اخطار شود.
آقا ميرزا محمد خوانسارى- خوب است معاون ايشان يا خودشان حاضر شوند.
رئيس- مكرر گفته شد كه بايد مطالب قبل از وقت اخطار شود كه بدانند و بعد جواب بدهند.
وكيل التجار- در نوشتن قانون از طرف وزارت جنگ يا از طرف مجلس ترتيب ديگرى هم ملحوظ شود مثل اينكه جوان هيجده ساله سرهنگ و امير تومان نشود يا لباس بقيمت گزاف تمام نشود خوبست همان ترتيب سابق كه قرار شد هر كس داخل خدمت ميشود سنش كمتر از بيست سال نباشد رعايت خدمت ميشود سنش كمتر از بيست سال نباشد رعايت كنندو از روى استحقاق و قابليت و ترتيب منصوب گردند.
مستشارالدوله- چون در خصوص قشون مذاكره بميان آمد مطلبى است كه اهميت آن بيشتر از اين مذاكرات است. اين ايام تلگرافات شديده آمده كه رحيم خان و پسرش تمام قواى خود را در قلع و قمع رعيت استعمال ميكنند وقتى كه گفتگو در تامين طرق ميشود ميگويند مواجب و لباس به مستحفظين داده نشده ولى بجهة رعيت فورا ششصد نفر سوار حاضر ميشود چند نفر از انجمن تبريز رفته اند بجهة آوردن گندم با كسان رحيم خان نزاعى كرده اند و جمعى از اهالى آنجا بكسان انجمن همراهى كرده اند ولى چون كسان رحيم خان زياد بوده اند آنها بقريه ورزقان پناه برده اند عماً قريب ده و حوالى آن چاپيده و غارت خواهد شد در اين صورت چه فايده از وجودچنين سركرده حاصل خواهد شد تا مردم آسوده شوند.
اشرف الدوله- آنچه خرابى كه بوده است كه در قراجه داغ كرده است بايد سوارها از او گرفته شود.
</section>
<section type="session" number="89">
جلسه: 89
مذاكرات روز پنج شنبه دهم مجلس شوراى ملى‏
خلاصه مذاكرت روز شنبه 8 را آقا سيد محمد تقى قرائت كردند.
ثقة الاسلام- خوبست اجازه فرماييد تلگرافاتى كه از شيراز آمده قرائت شود. حاج امين الضرب- امروز مطلبى است راجع بوزارت جنگ معاون ايشان آمده اند بايد مذاكره شود.
آقا ميرزا محمود خوانسارى- عباسقلى خان و جعفر قليخان مدتها در مدرسه اسلامبول تحصيل نموده و پس از تكميل و تحصيل با شهادت نامه بايران آمده و در چهار سال قبل فوج عرب و عجم بآنها سپرده شد و الحق از عهده مرجوعات خود هم خوب برآمدند چندى قبل از آنها گرفته شده بمستشار خلوت داده شد در صورتيكه مستشار خلوت بهيچ وجه از قانون نظامى خبرت و بصيرتى ندارد ميگويند پنج هزار تومان هم گرفته شده حالا ميخواهيم بدانيم وزارتجنگ از كجا اين صلاح انديشى را نموده.
سهام الدوله- در اينكه اين دو نفر صاحب منصبان قابل مجربى هستند ترديدى نيست اما بايد دانست وزارتجنگ بچه علت آنها را عزل و ديگرى را بجاى آنها برقرار نموده اند.
آقا ميرزا محمود- مگر در اداره وزارت جنگ مجازات و سياستى معمول نيست كه در موقع بروز تغيير از كار خلع شوند.
سهام الدوله- بايد سوال شود شايد بر حسب امر همايونى اينكار اتفاق افتاده باشد.
رئيس التجار- سؤالاتيكه ميشود ثبت شود تا مطالبى كه جواب داده ميشود معين باشد و مطالبى هم كه بلاجواب ميماند توضيح خواسته شود.
وكيل التجار- معلوم شود معاون وزارت جنگ كيست؟
آقا سيد محمدتقى- جناب دبيرالدوله بسمت معاونى وزارت جنگ آمده اند.
دبيرالدوله- بنده بسمت معاونى نيامده ام فقط صورت دويست و شصت هزار تومان كه از طرف مجلس خواسته شده بود آن صورت را آورده ام.
حاج امين الضرب- از مجلس بوزارت جنگ نوشته شده بود كه بواسطه توضيح بعضى از اخطارات يا خودشان يا معاونشان حاضر شوند و جواب بدهند.
آقا سيد محمد تقى- معاونى ايشان را قبول داريم ولى در صورتيكه در اين باب چيزى از طرف وزارت جنگ نوشته شده باشد.
رئيس التجار- خوب است مطالبى را كه در بين راه دو نفر سرباز اظهار ميداشتند عرض كنم ميگفتندما را مرخص كرده اند ولى از هر يكنفر هيجده هزار تومان گرفته اند و همچنين شخص معتبرى قول ميدهد كه مدلل نمايد فوج فراهان را مرخص كرده اند و از هر نفرى بيست و پنجقران گرفته اند.
آقا ميرزامحمود خوانسارى- خوبست مطالب مذاكره شود تا جناب دبيرالدوله هم مستحضر شوند.
آقا سيد محمدتقى- فايده بر اينمذاكرات مترتب نخواهد شد بايد يا خود وزارت جنگ حضور بهم رسانند يا معاونشان باشد حضرت والا وزير جنگ گويا اين مجلس را طرف نميدانند از اين رو تا حال هم معاون خودشان را معرفى نكردند.
خوبست از اين مطلب صرف نظر شود و لايحه كه جناب حاج شيخ يحيى وكيل محترم كرمان مرقوم داشته اند قرائت شود.
صورت لايحه اين است.
بسمه تعالى‏
بمجلس مقدس معروض ميدارد:
خدمات خود و خانواده اين خادم شريعت مطهره را از مرحوم والد حاجى آقا احمد مجتهد مرحوم اخوى حاجى ابوجعفر طاب ترا همانطور نظر اغلب علماء محترم و وكلاى معظم بوده و هست و از روز شرفيابى و ورود باين مجلس مقدس كمتر مزاحمت داده ام ولى امروز نظر بتكليف شرعى خود لازم ديدم اين لايحه را عرض كنم.
مشاغل اين مجلس مقدس بسيار است ولى به ملاحظه الا هم فلاهم بعقيده داعى مهمترين مسائل اتمام قانون اساسى است چرا كه حافظ اين مجلس محترم كليه اتحاد و اتفاق عموم است واز روزيكه مذاكره بعضى از فصول شده اين مذاكرات مورث اختلافات ناگوار شده واين مطلب شمشيرى بدست مستبدين داده است و هزار گونه وهزار قسم القاء شبهه و اختلافات مينمايند در صورتيكه بديده انصاف بنگريم اختلاف باين درجه نيست در يكى دو مسئله آن هم ممكن است بدو ساعت توجه اصلاح شود هر گاه مقتضى است در مجلس محترم عمومى مذاكره شود بنده هم رأى خود را علنا عرض مينمايم واگر مقتضى نيست استدعا ميكنم زودتر تشكيل كميسيون قانونى بشود تا در آنجا راى خودرا عرضه بدارم همين قدر اصلاح اينكلمات اختلافيه و اتمام قانون اساسى فوق العاده بمحل اهميت است.
آقا ميرزا محسن- اختلافى در بين نبوده و اگر تاخيرى شده علت عروض نقاهتى است كه بمزاج آقاى آقا سيد عبدالله عارض گرديده.
آقاى حاجى سيد نصرالله- براى يك دو مخالفت لفظى نميدانم اين چه همهمه ايست كه در شهر منتشر شده است همه مردم ميدانند حجج اسلام كه بر همه طبقات خلق از مطالبه مجلس تقدم جستند فقط براى تقويت دين واعلاى كلمه اسلام بوده بلى رفع ظلم و وضع عدل نيز مطلوب است لكن اهم از او حفظ استقلال و مقام شريعت است چنانچه در اين تغيير وضع بقدر شعره خلل مذهبى دست دهد هيچكس براى پذيرفتن حاضر نيست هر كس بمجلس مقدس امريكه مخالف ناموس شرع باشد نسبت دهد متفرى و مفسد است و لا محاله اين نسبت كذب از حانب مخالفين مجلس اشاعه ميشود در انتشار ظلم ولو روزى هزار نفر كشته شود عاية ما فى الباب فسق است لكن چيزى كه موجب نفس احكام و وضع قوانين مخالف اسلام باشد كفر صريح است و قابل تحمل نيست اين حرفها مثل لوايح كفريست كه منكرين از لسان مجلس طلبان در ميان مردم منتشر ميكنند كه شايد وهنى بمقام منيع مجلس محترم وارد آورند.
 (والله منم نوره و لو كره المشركون).
حاجى ميرزا ابراهيم آقا- مفسدين تا كنون از هر نقشه كه بكار بردند نتيجه نبردند حالا از راه القاء اختلاف پيش آمده اندولى آنهم خيال خامى است و بهيچوجه از اين راه هم بمقصود خود نائل نخواهند شد خدا لعنت كند كسيرا كه بقدر سرموئى باسلام خيانت كند.
آقا سيد حسن تقى زاده- اين مطالب مطالبى نيست كه ما در اين مجلس بگوييم بلى چيزى كه هست اينست كه ما معلم يعنى دست پرورده ندارم كه هر روزه بعضى مطالب را بآنها ياد بدهيم تا اين مطالب از اذهان خارج شود مسلم است هستند اشخاصيكه القاء اين شهادت را بمردم ميكنند تا اختلافى مابين وكلا و حجج اسلام احداث نمايند ولى اين القاآت واين اقدامات بر كسى پوشيده نيست.
آقا ميرزا فضلعلى آقا- مجلس مصداق اين آيه واقع شده (ان الذين عند الله الاسلام و ما اختلف الذين اوتوالكتاب الامن بعدها جائهم العلم بغيا بينهم) هر كس نسبتى باهل اين مجلس بدهد مصداق همين آيه است.
آقا ميرزا سيد محمد مجتهد- وكلا نبايد باينحرفها اعتنا كنند ما تا حال از وكلاى آذربايجان خيانتى نديده ايم و نخواهيم ديد.
وزير عدليه- اين اوراق راجع است بقوانين وزارت عدليه تقريبا متجاوز از پانصد ماده است و ترتيب اين قوانين را عدليه در عرض دو ماه داده.
حاج سيد عبدالحسين- ما از بعضى وزارتخانها نهايت امتنان را داريم من جمله از وزارت عدليه است ولى با كمال افسوس بعضى چيزها رخ ميدهد كه باعث اغتشاش اذهان ميشود.
مستشارالدوله- در مجلس قبل عرض كردم پسر رحيم خان چند قريه را چاپيده و در اهرفى الجمله قتل و غارت كرده حالا معلوم شد آتش اين فتنه شدت كرده ميخواهد بتبريز برود چند روز قبل تمام كسبه و تجار تبريز وغيره در تلگرافخانه بجهة انجام مقاصد خود متحصن شده بودند حالا اين هم مزيد بر علت شده وضع حاليه آنجا خيلى در خطر است مقصود رفع اين اغتشاش بايد بشود و علاج آنهم باينست كه اين سوارى كه سپرده باوست از او گرفته شود اقدامات وزارت داخله هم گويا تاكنون نتيجه نبخشيده در ايران از اينگونه حوادث كرارا اتفاق افتاده رحيم خان از بدايت خودسر و قطاع الطريق و مطرود بود جرئت آمدن بتبريز نداشت ودر هر موقع تعدى و غارتى از او صادر ميشد وسايل مخصوص رفع مينمود حالا كه خودش در اينجا سردار نصرة است و احتراماتش در تزايد است البته در چنين موقعى پسرش مشغول قتل وغارت خواهد بود چون اين مطلب هم راجع بوزارت جنگ است خوب است اخطار شود كه اين سوار از او گرفته شود و خود رحيم خان هم در اينجا توقيف شود تا عده مقتولين واندازه اموال غارت شده مردم كه معلوم شد بقانون شرع مجازات شود و از عهده برآيد.
حاجى ميرزا ابراهيم آقا- اهالى آذربايجان اين مطلب را خواسته اند كه اين شخص كه در اينجا مشغول قتل و غارت است و پدرش در طهران است اگر بميل دولت است پس اين مجلس چيست والا چرا او محبوس نميشود.
محتشم السلطنه- هرگز تصور نشود كه صدور اينگونه حركات از ايلات باطلاع دولت باشد ايلات حالشان معلوم است سردارنصرة اينجاست به اخلاق او من آشنا نيستم اين ايام كه اظهارات ميشود سردار نصرة تبرى ميجويد البته وزارتداخله برحسب تكليف خودشان اقدام خواهند نمود.
حاج سيد نصرالله- همين طور است كه فرموديد ساحت دولت منزه است از اين چيزها و بايد اصلاح را حتى الامكان از دولت بخواهيد كه باقدامات مجدانه اسباب آسودگى خلق را فراهم كند.
آقا سيد حسن تقى زاده- ما وكلا دو تكليف داريم يكى اينكه رشته اتصال دولت و ملت را از دست ندهيم همين طوريكه تا حال از دست نداده ايم ولى بيش از اين هم جلوگيرى از ملت نميشود و زياده از اين اندازه كه اين تكليف بر ما لازمست بروز را هم رعايتش واجب است آن تكليف انفصالى كه بر مجلس لازم ميايد همان تكليف يكروز قبل بر هيئت وزرا وارد خواهد شد. در اينصورت وزرا بايد يا جدا اين مفاسد را اصلاح كنند يا بهيئت اجماع از خدمت منفصل شوند والا مسئول واقع خواهند شد.
حاجى امام جمعه خوئى- اينكه ميگوييد سوء ظن نداشته باشيم چطور ميشود تا حال رحيم خان كى جرئت داشت بمثل اهر جاييكه داراى چهار هزار خانوار است حمله نمايد.
آقا شيح حسين- بنده عرض ميكنم امانتى را كه اعليحضرت شاه ما بوزير داخله سپرده است آن امانت را بايد محافظت نمايد و آن امانت امنيت ملت است ما حالا بايد امنيت را از او بخواهيم.
وكيل التجار- اين اغتشاشات اختصاص به تبريز ندارد شكرالله خان هم كه پدرش در اينجاست در خلخال كارى كرده كه جمعى آمده اند در رشت متحصن شده اند و ابدا جلوگيرى نميشود.
آقا سيد حسين- در پنج ماه قبل بنده عرض كردم كه سالار الدوله بعضى اقدامات خواهد كرد ابدا كسى معترض نشد حالا نتيجه اش معلوم شده همين تعدياتى است كه مى بينيم مال وجان رعيت در معرض خطر است.
محتشم السلطنه- اولا در هر مملكتى كه اين گونه انقلابات واقع بشود نميتوان متوقع شد كه اين وقايع اتفاق نيفتد بايد از ملت ايران ممنون بود كه تا اين اندازه هم خود را حفظ ميكنند و سوانح جزئى رخ ميدهد و در مسئله سالار الدوله هم اينكه ميگوييد از تسامح وزراست اينگونه مطالب اختصاص بوزرا ندارد اينمملكت مال عموم ملت و دولت است شما اين هيئت وزرا جديد راملاحظه نماييد كه تا چه اندازه در زحمت و مرارتند وزرا مخصوصا متوقع هستند كه بهمراهى دولت و ملت مفاسد را اصلاح كنند.
آقا ميرزا محمود خوانسارى- كرارا موكلين ما بما ايراد ميكنند كه در مطلبى كه مذاكره مينمايند نتيجه آنرا نگرفته مشغول مذاكره مطلب ديگرى ميشوند خوب است نتيجه عمل رحيم خان گرفته شود پس از آن بمذاكره ديگر شروع گردد.
مستشارالدوله- عرايض خود را خلاصه ميكنم واين راجع است بدو وزارت خانه يكى وزارت داخله و ديگرى وزارت جنگ اول اينكه سوارها از رحيم خان گرفته شود و رياست ايل از او انتزاع گردد و چون سردار نصرة است در اينجا توقيف باشد تا جواب اين بيچاره ها را بدهد قرار شد در اين باب بموازات داخله نوشته شود كه اقدامات لازمه بعمل آيد.
محتشم السلطنه- چهار روز قبل امير افخم از همدان و جهانشاه خان از زنجان تلگرافاتى كرده اند كه اقدامات لازمه شده اردويى هم در خارج شهر تشكيل ميشود دو روز است از تلگرافات معلوم ميشود كه اقدام شده است.
سابقا ميگفتند باعث شرارت ايل بوده حالا كه اين تگلرافات صريح آمده و اقدامات لازمه شده اميدواريم نتايج وخيمه نبخشد واز اينجا هم رئيس ايل بختيارى مامور شده است و اردويى هم در خارج شهر برياست يكى از سردارها زده خواهد شد البته كارها از روى ترتيب صحيح منظم خواهد شد.
اين تلگراف هم از امام جمعه شيراز رسيده با سيم انگليس كه باقوام از شيراز حركت كرده اند اين تگلراف از پسر عميدالسلطنه رسيده كه شرارت از ايلات نبوده بعد از اين تلگراف عميدالسلطنه را خواستند قرار شد اقدامات لازمه بشود استدعاى عميدالسلطنه اين است كه چيزى از طرف مجلس نوشته شود كه انجمن رشت از او همراهى داشته باشند ميگويد از طرف مجلس هم يك نفر بيايد كه اگر از بستگان من فسادى صادر شده است حاضر هستم همه طور از عهده برآيم اين هم نظامنامه انجمنهاى ايالتى است كه امروز بصحه رسيده براى اطلاع به مجلس محترم آودره شد ه كه زود چاپ شده از براى انجمنها فرستاده شود و مخصوصا اتابك اعظم فرمودند كه در خصوص نظامنامه حكومتها بهمين زودى بايد از طرف مجلس داده شود دستخط همايونى در حاشيه نظامنامه ايالتى چنين شرف صدور يافته بود (جناب اشرف اتابك اعظم اين نظامنامه انجمن ايالتى ملاحظه شد صحيح است معمول و مجرى بداريد).
وزير عدليه- چند روز قبل در مجلس نسبت بوزارت عدليه پاره تعرضات شده بود سابقا در مجلس اقدامات عدليه را اجمال اظهار داشتم و چون ناتمام بود ارائه نكردم اينك پاكنويس شده اين يك قانونى است از جهت وزات عدليه وكلاى عظام ملاحظه فرمايند تا چه اندازه زحمت و مشقت دارد كه ترتيب داده شود ونوشته شود لابد چگونه اشخاصى از براى ترتيب آن لازم است عدليه در اين مدت تمام در صدد ترتيب كارهاى خود بود وآنى غفلت نداشته سابقا گفتم امروز هم عرض ميكنم ماداميكه دستورالعمل صحيح از طرف مجلس بوزارت عدليه نرسد پيشرفت كار منوط بدماغ وزير عدليه است كه هر طور مصلحت ببند همانطور رفتار نمايد ولى همينكه دستورالعمل باو رسيد مسلم است مطابق همان رفتار خواهد نمود حالا من ميخواهم براى خودم كار نكرده باشم مجلسى تشكيل داده اجزائى هم از براى آن برقرار نموده ام بطورى كه گمانم اين است خطائى نشود از روزى كه اين مجلس تاسيس شده بنده بكلى از ترتيبات سابق دست كشيده ام وكلاى كرمان مسبوق هستند حضور هم دارند اگر رشوه يا ترتيب خلافى ديده شده اظهار دارند همچنين در عدليه شخصا هر هفته شش روز حاضر ميشوم و مشغول كار هستم يا در دربار يا در عدليه اگر قصورى ميشود از شخص من نيست قصور از وضع حاليه مملكت است. از آنجمله در روزنامه مجلس شماره 93 مندرج بود كه گفته شده حقوق ديوانى را ده يك و نيم از عارض ميگيرند بنده وقتى كه وارد عدليه شدم بعضى چيزها را بكلى موقوف كردم روزى دو هزار بهر يكنفر فراش ميدهم و ده نيم را گفتم نيگرند فقط ده يك از عارض گرفته شود و د ر صندوق بماند.
وكيل التجار- بنده عرض كردم آنهم گفته نشد كه ده يك و ده نيم از عارض گرفته ميشود گفتم چون ده نيم از معروض گرفته ميشد حالا كه گرفته نميشود طلب مردم در عهده تعويق ميماند.
وزير عدليه- صحيح است بايد تمام تحميلات بطرف باطل بشود ولى هنوز اهل اين مملكت عادت نكرده اند اينگونه مطالب را گذاشته ايم از براى زمانيكه قانون نوشته شود حالا هر طور ميگوئيد رفتار شود اين مسامحه هم عهده بجهت نبودن اسباب است.
وكيل التجار- يكى از چيزهاييكه باعث تعطيل كار است انفصال محاكمات تجار از وزارت عدليه است سابقا هم گفتم در تقسيم ادارات بايد نظرى بشود.
وزير عدليه- اين قوانينى استكه نوشته شده باقى هم دارد اميد است زود تر تصحيح فرمايند يا خود مجلس بطبع برساند يا بدهند ما خودمان بطبع برسانيم و منتشر نماييم و از روى آن رفتار كنيم. مطلب ديگر كه لازم است اظهار مخارجى است كه تاحال بعدليه تعلق گرفته يكى مخارج بنايى كه عمارت تعمير شده و پول داده ام.
رئيس- بنايى كه ميشود تصويب نمايند برات بدهند.
وزير عدليه- يكى ديگر مخارج ماه بماه عدليه استكه اين مخارج را كرده ام از جهت چيزهاييكه لازم ميدانستم باجزا هم چيزى نداده ام ديگر مخارج اسباب است كه هيچ نداشته از قرض و غيره مخارج بنايى بتوسط رئيس بنايى شده ساير مخارج بتوسط نوكر من شده مخصوصا هم سپرده ام زمانيكه لازم شود از طرف تحقيق نمايند بايد جواب بدهند اين هم براتى استكه پيش از من مشيرالدوله صادر كرده بود حالا بايد صحبت آن نوشته شود. اين هم جدول اسامى اشخاصى استكه بعدليه احضار شده اند و از حضور طفره زدند اين هفته محض حفظ شرف بعضى نميدهم در روزنامه درج شود تا يكهفته ديگر اگر حاضر نشوند هر كدام را ميفرستم بتوسط ده نفر فراش حاضر نمايند.
اين هم جدول مطالب محترمه است كه تا حال در عدليه ختم شده با وصف اين حال اگر قابل نميدانيد الان ميروم استعفا ميدهم (تمام اظهار رضايت و امتنان كردند)
در مسئله چوبدارها هم آنها راساكت كردم ذبيح الملك را آوردم در مجلس بمحاسبات آنها رسيدگى شد چهار پنج روز است قصابها را خواسته ام ديروز هم اعلان كردم كه بعد از اين شما مسئول مجلس هستيد فرستادم حاضر نمايند در جايى هستند كه صلاح نيست عرض كنم حالا ميگويم اگر آنها حاضر نشوند ديگر عدليه مسئول نيست اتابك هم صراحة دستورالعمل بحكومت دادند كه قصابها را حاضر نمايند اينهم صورت اجزايى استكه در آنجا مشغول خدمت هستند ملاحظه فرمايند تا پول بمستخدمين داده نشود ممكن نيست دزدى نكنند.
رئيس التجار- معاون وزارت جنگ از طرف مجلس خواسته شده بود دبيرالدوله با دو نفر ديگر آمدند طورى صحبت كردند كه مجلس نپذيرفت خوب است اين مطالب در روزنامه درج شود و آنها ملاحظه نمايند و عبرت بگيرند.
صديق حضرت- از تمام شورشها صحبت شد مگر از يك نفر و جمعى در پايين عمارت از دست او تظلم هستند از معاون وزارتداخله ميپرسم از حاجى آقا محسن چه خبر داريد آيا بيرون آمده اند.
محتشم السلطنه- حاج آقا محسن حركت كرده بود تا چند منزلى هم آمد بعد نميدانم بچه جهت مراجعت كرده بحكومت تعليمات لازمه داده شد بخود حاج آقا محسن هم تلگرافات شد انشاء الله سخت اقدام خواهد شد و با قوه جبريه او را حركت خواهند داد.
وكيل التجار- خوبست بعد از اين اين نكته رعايت شود كه در هر موقعيكه يكمرضى شد از اطراف فورا اقدام شود تا بعداز آن اينگونه گرفتارى ها توليد نشود.
وكيل الرعايا- كسيكه حاج آقا محسن را محرك شد از قم مراجعت نمايد در طهران است بايد آن شخص را معرفى نمود تا مردم تكليف خودشان را بدانند
 (در اين موقع مجلس ختم شد).
</section>
<section type="session" number="90">
جلسه: 90
مذاكرات روز شنبه دوازدهم ربيع الثانى مجلس شوراى ملى‏
رئيس- بعضى مطالب مهم امروز از تبريز رسيده كه نميشود در مجلس علنى مطرح مذاكره كرد بهتر اينست مذاكرات آنرا در مجلس خاص بنماييم مطالب ديگر ميماند از براى مجلس فردا.
آقا سيد محمدتقى- جناب مستطاب ملاذالاسلام آقاى آقا ميرزا محمد سلمه الله تعالى آقا زاده حضرت حجة الاسلام والمسلمين آقاى آخوند ملا محمد كاظم خراسانى ادام الله بقائه بعزم زيارت ثامن الائمه سلام الله عليه از نجف اشرف حركت فرموده اند و حسب الامر حضرت مستطاب ججة الاسلام متع الله المسلمين بطوله بقائه از زوايه مقدسه حضرت عبدالعظيم براى تبريك اين اساس مقدس و مساعدت علماى اعلام و حجج اسلام عتبات عاليات با مجلس شوراى ملى عموما و ابلاغ فرمايشات حضرت حجة الاسلام اطال الله بقائه خصوصا تشريف فرماى مجلس مقدس ملى شده اند كه عموم ملت بدانند كه علماى اعلام و حجج اسلام كمال توجه وهمراهى را باين اساس مقدس داشته و دارند البته عموم اعضاى مجلس مقدس از ورود مقدم شريف جناب معزى اليه كمال تشكر و امتنان را دارند و عموما استدامه توفيق و بقاى آن وجود محترم و ساير حجج اسلام و علماى اعلام كثرالله امثالهم را از درگاه حضرت احديت جلت عظمه مسئلت مينمايند و از ورود جناب معزى اليه كمال خورسندى و شعف را دارند.
احسن الدوله- با كمال افسوس عرض ميكنم حضرت معظم وقتى تشريف آوردند كه بواسطه پاره از گرفاريها وكلا نتوانستند چنانچه شايسته و در خور بود مقدم شريف ايشان را استقبال نمايند خواهشمند هستيم كه حضرت معظم صرفنظر از اين مسئله فرموده يك يادگار بزرگى در اين مجلس بگذارند كه تا ابد باقى بماند.
آقا ميرزا محسن- يادگارى از حضرت آقا همان ابلاغاتى است كه از طرف حضرت حجة الاسلام بمجلس اظهار ميفرمايند واز اين يادگارى بهتر نميشود (در اين موقع چنانچه رئيس اظهار داتشند از جهه مذاكره تلگفرافاتيكه از آذربايجان رسيده بود باطاق مخصوص رفتند در آنجا تلگرافات قرائت شد معلوم شد كه آتش فتنه پسر رحيم خان در آنجا شدت كرده قريب دويست نفر بقتل رسيده اند از استماع اين مضامين شور و هيجانى غريب در وكلا خاصه وكلاى آذربايجان افتاده است هيئت وكلا با وضع غيورانه از اطاق خاص بمجلس رسمى و اطاق عمومى آمدند بلافاصله اين وضع وترتيب بسمع تماشاچيان رسيده گويى مجلس يك پارچه غيرت و شورش شد خلق بى تابانه از پايين ببالا آمده كار هيجان وانقلاب باال گرفت چشمها پرآب شد وكلاى آذربايجان با كمال حرارت در وسط مجلس نطقها كردند ساير وكلاى نيز در اظهار همدردى و ابراز همراهى داد مردانگى دادند نخست آقا ميرزا فضلعلى آقا چنين اظهار داشتند على الاسلام قلبيك ايلاكون ديگر گذشته است از اينكه ما پرده پوشى كنيم برادران و خواهران شما در آذربايجان دچار پنجه ظلمند مگر شما چه ميخواهيد بكنيد حاج امام جمعه خويى با حال رقت فرمودند بحق خدا آذربايجانيها مسلمان هستند چرا اين قدر غيرت اسلامى كم شده چه تقصير دارند اين دويست و پنجاه نفر كه بايد كشته شوند و شما آسوده بنشينيد مگر در شما حس اسلامى نيست با اين وضع بچه ترتيب ما باين مجلس ميآييم).
آقا سيد محمد تقى- هر كس مسلمانى دارد بايد همراهى كند بايد در اين مجلس بنشينيم و حركت نكنيم اصلاح بخواهيم اگر اصلاح نشد آنوقت ملت تكليف خود را ميداند.
آقا سيد مهدى- در همين شهر سوارهاى رحيم خان يك زنى را كشيده اند آنها را تعاقب كرده اند ضعيفه را بخانه آقا سيد مهدى شوشترى پيش نماز سيد نصرالدين پناه آورد آقا خواست ممانعت از آن سوارها نمايد براى آقا تفنگ كشيده بودند.
آقا سيد حسن تقى زاده- در حالتيكه از شدت هيجان اشك ميريخت چنين نطق كرد كه آقايان من حال گفتن ندارم شما چاره اين كار را بكنيد و چاره اين نيست كه بگوييد بايد بوزارت داخله يا وزارت جنگ نوشته شود تمام ملل ميدانند كه خاك ملك ملت است نه مال دولت سلطان بايد برأفت با رعيت سلوك نمايد سلطنت امروزه بظلم و جبر نميشود خلق را بقتل و غارت اسكات نمايد.
حاج امام جمعه خويى- از اين همه مذاكرات چه نتيجه گرفته شد عاقبت بچه ترتيبى رأى داديد و چه تدبيرى نموديد براى خلاصى برادران خودتان كه الان در معرض قتل و غارت هستند چه انديشه كرديد ملخص مرام آنكه هيجان و انقالب بحدى بود كه از وصف خارج است ونطقهاى رقت انگيز زياد شده در هيئت از طرف مجلس مقدس مامور شد كه هيئتى مراتب را بعرض همايونى رسانيده هيئتى هم در منزل وزير داخله اصلاح مفاسد را بخواهند و قرار شد كه از طرف مجلس بتمام سفارتخانه ها رسما نوشته شود كه چون اعلان قانون مشروطيت ايران در تمام دول رسميت پيدا كرده و تا حال حركت بيقاعد از طرف ملت نشده اينگونه حركات مستند بجاى ديگرى است رسما مطلع باشند دراين بين كه حضار منتظر صدور جواب بودند هنگامه عظيمى برپا شد خطابه ها ايراد گرديده و نطقها كرده شد بالاخره ساعت دو از شب گذشته از طرف شاه دستخطى در احضار پسر رحيم خان صادر گرديد وكلا بدين اندازه قانع نشدند و جدا سه مطلب را خواستند يكى توقيف وعزل رحيم خان ديگرى عزل پسر او از كليه شئونات تامين تبريز بقسمى كه از آنجا تلگرافا اظهار رضايت نمايند در اين موقع بر حسب امر مقدس مجلس حضار با كمال كراهت بمنازل خود رفتند كه صبح على الطلوع حاضر شده اجراى مراتب سه گانه را بخواهند. و عزل و خلع پسر او از كليه شئونات حاصل گرديد حجج اسلام و وكلا بمجلس معاودت فرمودند بعد از ابراز دستخط همايونى در مقبوليت مستدعيات مجلس بطوريكه رحيم خان توقيف و پسر او از كليه شئونات عزل بدارالخلافه احضار شود مطبوع ساير وكلاى عظام نيفتاد و بدين اندازه جبران قناعت نكردند اكيد توقيفرحيم خان را بطور علنى در وزارت عدليه خواستند محتشم السلطنه معاون وزارت داخله بر حسب ماموريت مراتب متدعيات مجلس را بحضور همايون واسطه ابلاغ گرديد در اينموقع كه پاسى از شب گذشته بود و حضار با اين هياهو و اجماع كه درروز هيچ نياسوده و بزحمت بسر برده بودند از معاودت بمنازل خود امتناع داشتند وانجام مستدعيات را شبانه ميخواستند با اصرار وكلا و اقدامات سران و سروران قبايل و اقوام و حكم لازم الاطاء. مجلس با كمال كراهت از مجلس مرخص گرديده تا صبح در حضور عام الطاف شاهانه درترفيه حال عموم قرائت و رفع مفاسد و مضار اينگونه اقدامات عاجلا بعمل آيد.
</section>
<section type="session" number="91">
جلسه: 91
وقايع روز يكشنبه 13 ربيع الثانى دارالشوراى ملى‏
در اين روز شور و هيجان غريبى بظهور پيوست حجج اسلام و علماى اعلام و وكلا و طلاب در انجام مستدعيات اهالى آذربايجان توجهات وافى فرمودند عموم طبقات ملت از اول آفتاب در صحن عمارت بهارستان و مجلس شوراى ملى جمع آمده از شغل و كسب بكلى دست كشيدند و تعطيل عمومى برقرار گرديده تاكنون از اهالى ايران خاصه سكنه طهران چنين عصبيت و حس ملى ملاحظه نشده بود گويى تمام يك تنند و خواهان يك مقصدند شاگردان مدارس دسته دسته با بيرقهاى الوان و علامات مخصوص بطور نظم و ترتيب وارد ميشدند و هر دسته بخطايات جان گذار و بيانات جگر خراش حضار را متاثر مينمودند هيچ گمان نميرفت كه اين قتل و غارت در آذربايجان شده باشد چنان مينمود كه مال اين خلق را بغارت برده اند و خون اين جمع را بناحق ريخته اند از اطفال خورد بياناتى ميشد و حكاياتى تراوش مينمود كه عموم عقلا مبهوت ميماند شاگردان مدرسه اقدسيه خطابه بليغى خواندند مشعر بر اينكه ملل متمدنه امروزه منتهى همت خود را در سرپرستى نوباوگان خود مصروف داشته و تربيت آنان را فرض ذمت شمرده اند ولى بدبختانه سرپرستان ما بتمام قوا در صدد اضمحلال و انهدام ما ميكوشند ما اطفال مدارس با اينكه باقتضاى سن طاقت مدافعه و مجادله نداريم خونهاى ناقابل خود را در حفظ حقوق وطن عزيز بر طبق اخلاص گذارده و از اين ساحت مقدس پا بيرون نميگذاريم تا بانفاذ خونهاى كثيف حقوق حقه وطن عزيزمان را مسترد داريم ساير شاگردان هر يك بخطاباتى ديگر خون خلق را بجوش آوردند كمتر كسى بود كه از ملاحظه اين احوال اشكش نريخت و رشته طاقتش نگسيخت پاسى از روز برآمده حجج اسلام با هيئتى از وكلاى آذربايجان محض استحضار از اوضاع تبريز بتلگرافخانه تشريف فرما شدند در آنجا با حضور هيئت وزرا مخابرات زياد با انجمن و حكومت تبريز نمودند ترضيه خاطر آنها بتوقيف رحيم خان‏
</section>
<section type="session" number="92">
جلسه: 92
وقايع روز دوشنبه 14 ربيع الثانى‏
حرارت و التهاب اهالى آنا فاناً در تزايد بوددر اين روز طول يك شبانه روز گذشته باعث اتساع افكار و خيالات عامه گرديده زودتر از روز گذشته در صحن عمارت جمع آمدند اول صبح هيئتى از وكلا بمنزل صنيع الدوله رئيس مجلس رفته با حضور وزير عدليه و معاون وزارت داخله در انجام مقاصد و مستدعيات مذاكرات لازمه بعمل آمده و بالاخره راى جازم بر آن قرار گرفت كه كفالت توقيف و حبس رحيم خان از طرف همايونى بشاهزاده فرمانفرما رجوع شود وبطور سخت او را در وزارت عدليه توقيف نمايند تا استنطاق بعمل آمده مجازات شديده داده شود هيئتى از جانب وكلاى عظام بهمراهى وزير عدليه و معاون وزارت داخله بدربار رفته مراتب را اظهار نمودندشاهزاده فرمانفرما وزير عدليه باوزيرمخصوص از جهت ابلاغ عرايض و مستدعيات بحضور همايون اعلى مشرف و بمجرد عرض و اظهار بصدور دستخط همايونى بر وفق مستدعيات مجلس مفتخر و عاجلا امر شاه را بموقع اجرا گذارده رحيم خان را از محبس دربارى نقل و انتقال داده در وزارت عدليه بطور سخت مقيد داشتند شاهزاده فرمانفرما وزير عدليه پس از اجراى اوامرملوكانه و انجام مقاصد دولت خواهانه مجلس شخصا حامل و مبلغ دستخط شاه گرديده در مجمع عام و حضور حجج اسلام و وكلاء عظام الطاف شاهانه را قرائت و عموم حضار بزنده باد شاهنشاه ايران رطب اللسان گرديدند.
سواد دستخط اعليحضرت شاه بوزارت عدليه‏
وزير عدليه. رحيم خان را بشما ميسپارم كه در وزارت عدليه او را مغلولا حبس كرده در نهايت مضبوطى و استحكام نگاهدارند كه از آنجا فرار نكند و زنجير نمايند تا استنطاق او كاملا در وزارت عدليه بشود از همين قرار معمول داريد شهر ربيع الثانى 1325.
شرحى است كه بخط شاه در ذيل دستخط شرف ترميم يافته است.
وزير عدليه- باين مردم حالى نماييد كه هركس برعيت ما تعدى كند او را صرف نظر نخواهيم كرد و بمجازات خواهد رسيد رعيت اولاد ما است.
</section>
<section type="session" number="93">
جلسه: 93
مذاكرات روز سه شنبه 15 دارالشوارى ملى‏
امروز قبل از انعقاد مجلس رسمى چون لايحه از طرف صنيع الدوله رئيس بمجلس رسيده بود مشعر بر استعفاى ايشان از رياست مجلس و تاكيد در قبول اين استعفا لذا مجلس بطور غير رسمى تشكيل داده شد و از علت استعفاى ايشان مذاكرات بميان آمده بعضى اظهار داشتند كه بر حسب اظهارات جناب صنيع الدوله چنين معلوم است كه دل تنگيايشان از اين بابت است كه مردم گمان ميكنند رياست مجلس مثل فلان وزارت است كه هر چه بخواهد مجرى نمايد يا بواسطه عدم اطلاع پاره توقعات دارند و بعضى اقدامات و مذاكرات ناشايسته در خارج ميكنند كه با وجود آن پيشرفت كار مشكل است بعضيها اظهار داشتند كه بايد تحقيق شود و مرتكبين اينگونه كارها تشخيص داده شده مجازات شوند پاره عنوان نمودندكه كليه مطالب در مجلس علنى مذاكره شود بعضى از قبول استعفاى رئيس امتناع ورزيدند اكثر اين آراء را نپسنديده واين امتناع را از وظيفه مجلس خارج شمردند و صلاح را در اين ديدند كه استعفا رئيس را قبول كرده بدون تاخير در مجلس تجديد انتخاب كنند و رئيس معين نمايند در اين وقت بمجلس علنى آمده وثوق الدوله بعنوان نيابت رياست امروز هم در محل رياست جلوس كرده شروع به مذاكرات شد.
آقا سيد محمد تقى- لايحه ايست كه از طرف صنيع الدوله بمجلس محترم ايفاد شده قرائت ميشود. (قرائت شد قريب باين مضمون) خدمت وكلاى عظام دامت تاييد اتهم اظهار ميشود چند روز قبل از اعضاى مجلس ملى استدعاى مافى از رياست مجلس نمود ولى اين مطلب بجهاتى مجهول ماند لهذا امروز كتبا اظهار ميدارد كه اين بنده از عهده اين خدمت برنميايد و استعفا ميخواهد.
وكيل التجار- البته همه آقايان ميدانند كه هر يك از وكلا بعد از انتخاب مختارند اگر از عهده كار برميايند مشغول خدمت هستند والا از شغل خود استعفا ميدهند و پس از استعفا بايد فورا قبول شود.
آقا سيد محمد تقى- خوب است آقاى وثوق الدوله اجازه بدهند كه ورقه رأى بياورند و انتخاب رئيس بشود.
آقا ميرزا فضلعلى آقا- بايد بدانيم كه آيا همه كس لابد است در اظهار راى يااينكه اين مسئله مثل ساير مسائلى است كه هر كس مختار است در اظهار راى ياامتناع.
دكتر ولى الله خان- در تمام رأييها امتناع ممكن است.
آقا ميرزا فضلعلى آقا- ثانيا بايد بدانيم كه اين استعفايى جهت خارجى نيست آيا از اين استعفا وقبول آن تجديد رئيس رفع ماده ميشود يا اينكه هر چند روز يكمرتبه بايد وقت مجلس مصروف اين گونه كار بشود.
مشاورالملك- چه عيبى دارد چند روزى مجلس بدون رئيس بگذرد و مذاكرات با حضور نايب رئيس شود.
آقا سيد محمد تقى- مجلس بدون رئيس نميشود بايد تعيين رئيس شود مذاكرات زياد شد بالاخره ورقه راى منتشر 75 راى برياست صنيع الدوله 1 رأى در حق مستشارالدوله 13 رأى در باره وثوق الدوله بحكم اكثريت آراء رياست مجددا با صنيع الدوله شد.
وثوق الدوله- خوب است هيئتى از طرف مجلس برود جناب رئيس را بياورند.
وكيل التجار- شش نفر بروند دكتر ولى الله خان هيئت لازم نيست راى مجلس را كتباً بايشان اطلاع بدهند زيرا كه اگر بنا شد هيئت برود بعدها دچار زحمت خواهيم شد.
صديق حضرت- چند روز اوقات شريف وكلا و موكلين تضييع گرديد بالاخره نتيجه كه خواسته شدو مقبول گرديد مغلولا حبس رحيم خان بود اين مطلب نبود مكگر از براى اينكه استنطاق بعمل آمده باشد امروز خود بنده مخصوصا رفتم كه ببينم او را حبس كرده اند يا خير ديدم محبوس هست ولى على الظاهر پاره مطالب باو ياد داده اند و ياد خواهند داد خوب است هر چه زودتر در استنطاق او اقدام شود.
آقا شيخ يوسف- خدمت اعضاء مجلس محترم عرض ميشود اين بنده از طرف اهالى فارس منتخب و بعضويت اين مجلس مقدس مشرف گرديدم آنچه دراينمدت استنباط كردم گويا مجلس محترم اهالى فارس را مسلمان نميدانند و بكلى خاك فارس را از قطعات ايران نميدانند من نميگويم قوالم الملك مستبد است ونه سركش و نه ميگويم ميكرب استبداد عرق او را فاسد ساخته ولى ميپرسم تاكنون در رفع تعديات از آنها چه نتيجه بدست آورده ايد.
آقا سيد حسن تقى زاده- هر روز هر يك از وكلا مطالبى را ميخواهند اظهار كنند و ناچار وكيل هر ولايتى مطلب مربوط بولايات خود را اظهار ميدارد ولى وكيل نبايد فقط همش مصروف ترفيه حال اهالى ولايت خود باشد بايد تماما يكزبان رفع كليه مفاسد را بخواهند تا اينكه اگروكيلى اظهار ى نمود تنها نماند واين مطالب جيئى بتدريج جمع شده يك سيل بزرگى گردد خوب است كليه مطالب فهرست شود و بوزارت داخله اخطار شود تا رفع گردد والا از اين مساهله فساد كلى توليد خواهد شد. مثلا در خصوص رحيم خان با وجود دستخطى كه صادره شده زنجير شودابدا زنجير نشده مجلس بايد اجراى دستخط را بخواهد گذشته پسر رحيم خان هنوز هم مشغول قتل و غارت است قرار بود او هم توقيف و جلب شود معلوم است هنوز هم نشده است چند روز قبل گفتم كه اگر دولت بخواهد قوام الملك را فوراً حاضر ميكند و همچنين حاج آقا محسن و در صورت ميل دولت بدون اشكال پسر رحيم خان تسليم حكومت ميشودمعلوم ميشود بعضى تقلبات باز هم در ميان هست قرار شد مامور معين شوند او را بگيرندو خسرات وارده راتحديد نمايند هيچ معلوم نيست تاكنون اقدام شده است يا نشده در مسئله آصف الدوله كه درآن روز با آن ترتيبات يازده روز فرجه قرار داديم همين قسم مانده است و بهمين ترتيب ملاحظه فرماييد مسئله زنجان راكه مدتى است يكنفر موزيكانچى تجار محترم را مبتلا كرده و بهيچوجه اقدامى در باره او نشده خوب است تمام اين جزئيات فهرست شود و مدت معينى موعد گذارده و فردا جواب صدق خواسته شود نه اينكه مثل جوابهى سابق باشد يا مجلس نسيان نمايد.
آقا شيخ حسين- همين وزير داخله است كه در چندسال قبل در كمال انتظام اين مملكت را حفظ ميكرد حالا چطور شده است كه از عهده انجام اينگونه كارها برنميآيد.
صديق حضرت- بنده با تقى زاده هم عقيده هستم خوب است كميسيونى تشكيل شود از جهت نظارت در كارهاى لازم كه هر مطلبى كه مذاكره شود و وقت آن ميگذرد اخطارنمايد.
آقا شيخ ابراهيم- كرارا در خصوص زنجان عرض شده اينك هم تلگرافى رسيده قرائت نمايند تلگراف قرائت شد قريب باين مضمون (بتوسط آقاى شيخ ابراهيم حضور وكلا عظام اين دعاگويان دكانها را بسته و چندين هزار تومان متضرر شده عرايض خودرا باولياى دولت عليه اظهار داشتند تاكنون اقدام صحيح نشده اگر مظفرالدوله ياغى شده چرا درمقام مؤاخذه وسياست برنمى آيند و اگر باذن يكى از اولياى دولت بر سر ما مسلط شده چرا اولياى مجلس رسيدگى نميكند).
آقا شيخ ابراهيم- اين شخص يا تابع دولت است يا ياغى است از يك طرف به سعدالدوله حكم ميشود كه او را حركت بدهد از طرف ديگر بحكومت تأكيد ميكند كه اشرار را تنبيه كند از طرفى هم مظفرالدوله اظهار ميدارد كه من تابع حكم نيستم و برحسب حكحم وزارت جنگ بايد بتكليف خود عمل نمايم.
آقا سيد محمد تقى- تمام اين مطالب صحيح است ولى وقتى دقت كنيم تمام اين تقصيرها راجع است باعضاء مجلس كه چرا تا حال بوظيفه خود عمل نكرده اوقات خود را صرف امورات جزئى نموده از كارهاى عمده كه وظيفه لازم ايشان است غفلت ورزيده اند هر وقت قوانين را وضع نموده و بآنها دادند اگر تخلف كردند حق دارند از آنها شكايت بكنند.
آقا ميرعماد- بر فرض تمام قوانين هم نوشته و در كتب هم مدون شد مگر نبايد اين قوانين مجرى شود.
آقا سيد حسن تقى زاده- قرار شد امروز در اين جزئيات گفتگو كنيم و از فردا بمطالب اساسى بپردازيم خوب است امروز اين مطالب جزئى كليه بوزارت داخله فرستاده شود تا ما آسوده شويم وبكارهاى مهم بپردازيم.
آقا سيد محمد تقى- اينكه ميگويند قوانين موضوع تا حال نقض شده كدام يك از آنها را مقصود داريد.
وكيل الرعايا- همين مسئله ديروز كه دستخط صادر شده رحيم خان زنجير شود خود من رفتم او را ديدم بهيچ وجه بحال او تفاوت نكرده و زنجير هم نشده (در اين موقع گفته شد كه بمجلس ربط ندارد كه رحيم خان مغلولا محبوس است يا نه).
مستشارالدوله- اگر بمجلس ربط ندارد ميپرسيم پس جهت اين زحمت و اقدامات و ايستادگى چه بود كه گفتند ما توقيف او را قبول نداريم بايد مغلولا حبس شود بايد اجراى آنرا بخواهيم.
احسن الدوله- خوب است در مقابل اين همه زحمات محض شرافت رحيم خان همين طور مغلولا عكس او را بردارند و در ميان مردم منتشر نمايند كه همه بدانند.
 (فهرست مطلبى كه انجامش از وزارت داخله بايد خواسته شود.)
درباب آصف الدوله پنج روزه بايد اقدام شود قوام الملك سه روزه بايد حركت كند- حاجى آقا محسن پنج روزه بايد حركت كند. متولى باشى قم ده روزه بايد در وزارت عدليه محاكمه شود. صرافهايى كه متعرض مسيونوز شده بودند بايد ده روزه محاكمه شوند در باب موزكارچيان زنجان و تعطيل تجار آنجا بايد اقدام و فسخ تعديات از آنها بگردد از بابت ارفع السلطنه بايد رفع تعديات او بشود.
صديق حضرت- يك مسئله مهمى بنظر بنده كه خيلى لازم است مذاكره شود گمان نميكنم مملكت ايران زياده از يك سلطان لازم داشته باشد از سالار الدوله اسمى برده نشد. خوب است زودتر از او جلوگيرى شود همينطوريكه حفظ حقوق ملت بر دولت لازم است همين قسم هم حفظ حقوق دولت بر ملت واجبست.
آقا سيد حسن تقى زاده- اولا در خصوص رحيم خان و پسر او فراموش شده بايد جزو فهرست شود.
ثانيا وزير داخله بسمت رئيس الوزرائى معرفى شده بعد از اين مطالبى كه اختصاص بوزارت داخله ندارد و ساير وزارتخانه ها هم راجع باشد نوشته شود بمجلس وزراء بتوسط وزير داخله.
دكتر ولى الله خان- در خليج فارس طاعون بروز كرده خوب است كه در اين فهرست اخطار شود كه قرانطين گذارده شود. اقدامات لازمه بعمل آيد تا بجاهاى ديگر نشر وسرايت نكند.
لسان الحكما- از قرار تحقيقات ثانوى گويا اينعرض در آن صفحات نبوده و يا اينكه بوده بحمدالله رفع شده و از طرف مجلس حفظ الصحه هم منباب احتياط اقدامات لازمه بعمل آمد.
صديق حضرت- در خصوص سالارالدوله مذاكره شد و هيچ نتيجه نبخشيد اگررئيس اين سوارها غير از سالارالدوله بود و حلاا مشغول قتل و غارت بود فريات تمام شماها باشد ميشد خوبست اقدام بشود
 (گفته شد آنروز جناب محتشم السلطنه گفتند تعليمات لازمه داده شده).
آقا ميرعماد- الان كاغذى آورده اند كه از طرف وزارت جنگ كه مامورى فرستاده شده بخواجه وند خوبست در اين فهرست اخطارشود كه مقرردارند اين سوارمعاودت كند واسباب خسارت بيچاره ها نشود.
آقا سيد حسن تقى زاده- در خصوص سالارالدوله هم در اين فهرست خوبست اخطارى بشود اينكه ميگويند پاره ازمطالب هم تحقيق نشده اظهار ميشود ولى حق وكيل است هر چهميشنود بگويد شايد در ميان جمعى كه متظلم ميشوند از آنها يكى بى تقصير باشد مثل متولى باشى كه ظن بنده بانطور ميرود ولى بايد محاكمه شود و بايد اين فهرست فرستاده شود تا ما مشغول وضع قوانين لازمه بشويم و بعد از وضع قوانين هم دجار خيلى از اشكالات خواهيم شد چنانچه پاره از قوانين وضع شده و همينطور مجمل مانده مثل عمل ماليه كه روح مشروطه است و همه روزه مصارف بيهوده ميشود مثل اين مامورها كه بخارجه فرستاده ميشود و هفتاد هزار تومان خرج برميدارد يك مطلبى در ميان دولتى انتشار پيدا كرده و هر وقت مطلبى اظهار ميكنيم ميگويند اين جزو بودجه سلطنت است آيا نبايد اين بودجهها تصفيه و مشخص شود.
 (لايحه از طرف متولى باشى قم بمجلس نرفته شده بود در تبرئه ذمه خود قرائت گرديد.)
 (لايحه ديگرى ازطرف انجمن اتحاديه فارس بمجلس رسيده بود قرائت مشعربر اينكه در اينمدت با وجود اقدامات مجلس مقدس و رحمات اهالى آن انجمن تاكنون مقصود بعمل نيامده و هر روز قوام الملك بر خونسردى و تعديات خود ميافزايد اين مسامحات سبب خواهد شد كه مملكت فارس از دست برود.)
وكيل التجار- آن روز اقدام شده حالا هم ميشود خوب است آقايان وكلاى شيراز كه تشريف دارند بروند اين موكلين خودشان را آسوده نمايند.
سيدالحكما- خوب است حضرات قدرى نظر خود را بلندتر قرار بدهند و يك اندازه هم دورتر از خودشان را ملاحظه فرمايند. آنهاييكه در ممالك خارجه هستند در حق آنها هم توجهى مبذول دارند. (در اين موقع وكلا بجهت تصفيه فهرستى كه بايد بوزارت داخله فرستاده شود بمجلس خاص رفتند مجلس رسمى ختم گرديد.)
</section>
<section type="session" number="94">
جلسه: 94
مذاكرات روز پنجشنبه 17 ربيع الثانى دارالشوراى ملى.
خلاصه وقايع مذاكرات روز سه شنبه پانزدهم را اقا سيد محمدتقى قرائت كردند.
آقا سيد علينقى- لايحه كه قرار شد بوزارت داخله فرستاده شود فرستاده شد يا خير؟
رئيس- لايحه درچه خصوص؟
آقا سيد علينقى- همان لايحه كه در روز سه شنبه عنوان شد و مطالبى فهرست داده شد كه به وزارت داخله فرستاده شود و انجام آن مطالبه گردد (گفته شد هنوز فرستاده نشده چون قرار بود تنقيح شود بتاخير افتاده).
آقا سيدعلينقى- خوب است امروز تنقيح شود و فرستاده شود ديگر از مطالب مهمه يكى مسئله شهر است از قراريكه وكلاى آنجا اظهار ميدارند اين ايام مجدا اخبار تلگرافى و كتبى زياداز عدم امنيت آنجا است.
آقاى ثقه الاسلام- مكرر تلگرافا وكتبا از ناامنى شهر نوشته اند از قرار معلوم اغتشاش شهر روز بروز در تزايد است و بهيچ وجه تاكنون در رفع اين غائله اقدامى نشده گويا رعايت اينگونه از امور را لايق توجه نميدانند و حال آنكه اهم امور اينگونه اقدامات است.
آقا سيد علينقى- مجلس نبايد طريق تامين را ارائه بدهد بايد از وزارت داخله جدا امنيت ولايات را بخواهيم.
وكيل الرعايا- وزارت داخله شايد حصول امنيت شيراز را با بقاى قوام بداند پس بهتر اين است كه دو مطلب خواسته شود يكى امنيت شيراز ديگرى خواستن و حركت دادن قوام الملك.
آقا سيد محمد تقى- لايحه ايست از جانب متولى باشى قم رسيده قرائت ميشود لايحه قرائت شد قريب باين مضمون حضورمحترم اعضاى دارالشورى بعرض ميرساند دعاگو مكرر بعرض رسانيده و قابل بجواب نيامده مقصود از احضار من چه بود وكيل ثابت الوكاله داعى از جهت فصل دعاوى عارضين شرعا و عرفا حاضر بود اگر غرض امتحان داعى بود از اول كمال همراهى رابا اين اساس داشته و دارم و از جهت رفع اشتباه بمجرد وصول تلگراف حاضر شدم پانزده روز است وارد و قبل از آنكه احضار شوم آدم مخصوص گماشته بودم كه هر كس هر ادعايى اظهار نمايد پس از ثبوت از عهده برآيد چون اين مجلس بجهت ترويج شرع مقدس تأسيس شده مستدعى است بذل مكرمتى شده تحقيق بعمل آيد اگر محض غرض بوده معلوم شود و بنده را از سلسله مستبدين ندانند.
آقا سيد محمد تقى- لايحه ديگريست كه از طرف سادات خدمه بقعه مقدسه حضرت معصومه رسيده قرائت ميشود (قرائت شد قريب باين مضمون بود).
حضور محترم اعضاء مجلس ملى ما يك جمع سادات رضوى كه بشغل خدامى بقعه مطهره حضرت معصومه اشتغال داريم موقوفات اين بقعه مطهره متجاوز از سيصد هزار تومان است آنچه از مصارف شخصى اضافه بماند بما داده ميشود و حال آنكه سالى نفرى سه تومان بما بيشتر نميرسد بمصارف استانه مقدسه هم نميرسد تاكنون اين موقوفات جزئ مستملكات شخصى بوده از اين ببعد ما حاضر هستيم كه بقدر هفتاد هزار و پانصد تومان حقوق خود را محدود داريم و اضافه از آن را تقديم ملت نموده كه بمصارف تاسيس مدارس و ابنيه خيريه باسم فاطميه برسد و بيش از اين زير بار استبداد متولى باشى نباشند و ما هم هر يك مثل متولى باشى نباشيم الان در شهر مردم در كمال آسايش و امنيت هستند خوب است از طرف مجلس مقدس و دولت عليه تعيين يك نفر برياست بشود يا اينكه ما خود بقرعه انتخاب نماييم.
آقا سيد محمدتقى- پريروز لازحه از طرف متولى باشى بمجلس رسيده بود وحسب الامر خوانده شد پاره ازمذاكرات هم بميان آمد ديروز بعضى مرا تهديد و توبيخ كردند گويا نميدانند كه ما در اين مجلس نشسته ايم محض رتق و فتق امور است و هرچه داده شود خواهيم خواند وانگهى وكيل بايد در اظهار عقايد خود آزاد باشد اگر بنا باشد در عقايد خود آزاد نباشد وظيفه وكالت خود را ادا نكرده است معلوم باشد كه بنده مدتى است در اين مجلس حاضر شده و مدتى است كه خود را در اين راه حار كرده و از هيچ اظهارى خائف نيستم اين مطلب را محض آن ميگويم كه مردم بدانند وكيل در اظهار عقايد خودآزاد است.
حسنعلى خان- چنانچه آقا اظهار داشتند كه وكيل در اظهار عقايد خود آزاد است ازينرو عرض ميكنم كه از قراريكه معلوم ميشود ما در اين مجلس كار معينى دردست نداريم و بايد از طرفى از قبيل آذربايجان يا غير آن مطلبى اظهار شود و چند روزى وقت شريف مجلس را بگذرانند يا اينكه لايحه مثل همين لايحه از طرف متولى باشى برسد و باختلاف ساعات مجلس را تضييع نمايد و حال آنكه اظهار ومذاكره اينگونه مطالب بكلى از وظيفه مجلس خارج است وبايد تمام اين مطالب در انجمنها انجام پذيرد و اوقات شريفه مجلس مصروف امور مهمه و وظايف لازمه گردد. در خصوص ماليه و بانك ملى مدتى است هيچ مذاكره نميشود در صورتيكه مهمتر از اين دو مطلب مذاكره از براى مجلس نيست.
امروز روزنامه ببنده رسيد آرتيكل پالتيكى راجع بايران نوشته در ذيل آرتيكل قريب باين مضمون نوشته است (ملت ياران حركت غريبانه كرده قصد تأسيس بانك كرده اند اگر اين قصد صورت وقوع بپذيرد خيالات دولتين روس و انگليس و ساير دول در باب ايران باب خواهد ماند مخصوصا بهمين عبارت نوشته است). فعلا نه ماه ميگذرد كه اين مذاكره شده ولى هنوز نتيجه نبخشيد چرا بايد از عمل ماليه و تاسيس بانك ملى مذاكره نشود و اوقات مجلس صرف قرائت لوايح و عرايضى كه حق مجلس نيست بشود.
آقا سيد محمدتقى- پريروز هم گفتم كه اگر مجلس بوظيفه خود عمل نمايد تمام امورات منظم ميشود.
آقا سيد محمد جعفر- چطور ميتوان تاسيس بانك را مقدم بر تحصيل امنيت فارس و غير آن كه پنجاه نفر مرد و زن كشته شده داشت مقدم بر تمام امنيت بلاد است تا امنيت نباشد تاسيس بانك نميشود ديشب تلگراف آمده پنجاه نفر زن ومرد كشته شده ايل قشقائى بهم خورده.
رئيس- اين كشته شدن چند نفر بواسطه تغيير رياست ايل بوده ولى حالا رفع شده.
آقا سيد محمد جعفر- اين خبر تازه است كه رسيده است.
آقا ميرزا محمود خوانسارى- امنيت مملكت موكول بپول است تا پول نباشد امن نميتوان كرد ديروز عملجات اداره نظميه متحصن شده اند مدتى است حقوق آنها عقب افتاده و پول بآنها نرسيده بما اطلاع داده اند كه خودتان شهر را حفظ كنيد همچنين مسئله سالارالدوله كه فردا از كرمانشاه وغيره صدا بلند خواهد شد مقدم بر تمام بايد تهيه پول نمود كه بسهولت امنيت حاصل شود.
حاج سيد عبدالحسين شهشهانى- دوره سابق دوراه استبداد بود كه بهر شكل امكان ميافت بلاد را منظم ميكردند بعد از آن تغيير وضع يافته و سلطنت مستبده بسلطنت مشروطه تبديل گرديده كه بناى امور از روى عدل و مساوات گذارده شود.
قرار شد وكلا بيايند و وضع قوانين نمايند كه بموجب آن قوانين امور مملكت بر وفق عدالت فيصل گيرد ولى مجلس بانجام وظايف خود تا حال نتوانسته اقدام كند اين اغتشاش هم نميگذارد. اگر از روى تعمق ملاحظه شود معلوم ميگرد كه هر يك از اين مفسده ها كه ظهور ميكند كمتر ضررش آن است كه مجلس از مقاصد اصليه باز ماند و برفع اين مفاسد جزئى بپردازد تاكنون تكاليفى كه از طرف مجلس معين شده داده نشده با وصف اين احوال روز بروز بدتر خواهد شد اين حركت دادن قوام قوه جبريه لازم دارد قواى سابق دولت از ميان رفته شما هم نميگذاريد قواى خود را اعمال كند والا رفع اين گفتگوها ميشد اين دست شيطانى است كه اين فسادها را توليد مينمايد.
آقا ميرزا محمود خوانسارى- امروز بر وكلا لازم است كه مقدم بر تمام بدو مسئله اقدام نمايند يكى اصلاح ماليه ديگرى وضع قوانين اين اقدام سالارالدوله را نبايد كوچك شمرد اگر دولت پول داشت تاكنون جلوگيرى نموده بود.
آقا سيد محمد تقى- ما يك عده از وزرا را در تحت مسئوليت مجلس آورده ايم و هر كدام از آنها چند شعبه در تحت اداره خود دارند كه اگر نقصى در آنها ملاحظه شود مسئول آن خواهند بود. منجمله يكى از شعب امنيت است كه راجع بوزارت داخله است چرا بايد مكرر از طرف ما ارائه طريق شود ما بايد جدا تامين بلاد را بخواهيم كه بهر طور كه بتوانند امنيت بدهند.
احسن الدوله- آقايان انصاف بدهيد ما تا حال بيست و چهار ساعت بوزراء مهلت نداده ايم كه آنها بكارهاى خود بپردازند هرروز عزل يك كدام را ميخواهيم در حقيقت وزارت داخله و عدليه خوب بكار خود مشغول شده اند وزير عدليه بى نهايت سعى در كارهاى خود دارد بقسميكه هر روزه مطالبه كتابچه هاى قوانين خود را ميكند بايد كارى كرد كه ساير وزارتخانه ها هم بهمين شكل مشغول شوند و وظايف خود را انجام بدهند مجلس هم بكارهاى خود رسيدگى كند اين عرايض و تلگرافات حاجت نيست در اينجا خوانده شود بايد در كميسيون قرائت شود.
آقا ميرزا فضلعلى آقا- لايحه متولى باشى و عريضه شاكيهاى او خوانده شد ومكرر هم اين صحبت در مجلس شده است عرايض هم دو نوع است يكى تظلمات كه براى آنها اجماع و اتفاق جماعت هست و دوم اينهاييكه صرف تظلم است قشم دوم را بايد انجمن عرايض ملاحظه نموده بوزارتخانها ارجاع شود و قسم اول را لازم است كه در مجلس يكمرتبه كه مذاكره شد تكليف معين نمود كه دوباره اسباب اشتغال مجلس باين مطلب نشود امروز مقدارى معطلى براى اين صحبت شد و ختم صحبت بايد باين شود كه شاكيهاى متولى باشى با ايشان بوزير علوم رجوع نمايند تا تحقيق و احقاق حق نمايد و اگر تا چند روز نروند و باز بمقام شكايت آيند مجلس محترم وقت خودرا ضايع نكرده و بمعزى اليه اذن مراجعت بدهد وگرنه وقت مجلس مصروف اين قبيل كار خواهد بود وازوظيفه خود خواهد ماند.
حسنعلى خان- اين مملكت هر قدر مغشوش شود اغتشاش زيادتر از اغتشاش روسيه نخواهد بود همه ميدانيد كه درروسيه چه هنگامه بود پس از تاسيس مجلس وكلا روز اول باصلاح بودجه و ماليه مملكت پرداختند در روزنامه ها هم نوشته در ساير ممالك هم همين طور بوده كه شوراى ملى بايد اول عايدات مملكت را معين و منظم نمايد اگر ما با اينكار اقدام ننماييم بهيچكارى اقدام نكرده ايم بعلت اينكهاين مردم سالها در زير پنجه ظلم و استبداد بوده اند و حالا منتظر نتايج صحيحه هستند كه آسوده شوند وظيفه مجلس اصلاح ماليه است تظلمات و تشكيات هر چه برسد بايد راجع بوزارت داخله نمود واز آنجا اصلاحش را خواست قوه اجراييه ما آنها هستند ما فقط حق نظارت داريم مثلا درخصوص سالارالدوله همينقدر بايد بگوييم كه جلوگيرى شود حال خود دولت ميداند بهتر ترتيب ممكن شود جلوگيرى نمايد وظيفه مجلس است كه تا سه مرتبه اخطار نمايد هر گاه تسامح شد آن وقت عزل آنوزير مسئول را بخواهد و اوقات مجلس هم صرف اينگونه از جزئيات نشده باشد.
وكيل التجار- اين اختلال بواسطه آن است كه اتفاق واقعى در بين نيست هر وقت بگوييد فارس را امنيت بدهيد ميگويند بايد قوام بحال خود باشد انجمن هم برهم بخورد تا امن شود.
آقا سيد جعفر- از براى شيراز سى روز است امنيت خواسته ايد و آنجا آدم كشته شد تا حال چه اقدامى شده است من ميگويم تا امنيت نباشد بودجه اصلاح نخواهد شد.
وكيل التجار- از اطراف خبرهاى موحش ميرسد ما بايد هر هفته لااقل دو سه روز با هيئتى از وزرا نشسته مشاوره نماييم بنوشتن كار انجام نخواهد گرفت.
آقا سيد محمد تقى- براى هر مطلب جزئى نميشود اوقات يك وزير مسئول را ضايع نمود بايد جدا اصلاح بخواهيم.
آقاسيد مهدى- مدتى است ميگوييد ولايات ناامن است واز وزارت داخله تامين ميخواهيد وزير داخله دستورالعمل حكام را فرستاده كه تصحيح شود نظامنامه انجمنها هم بصحه رسيده خوب است هر چه زودتر باينها اقدام و فرستاده شود تا آنها هم تكليف خودشان را بدانند در خصوص امنيت فارس هم جدا بايد خواست در خصوص متولى باشى آنهم راجع بوزارت عدليه بايد بشود.
آقا شيخ حسين- ما قسم خورده ايم كه حرفى بر ضرر دولت وملت نگوييم ما بايد امنيت فارس را جداز وزير داخله بخواهيم.
وكيل الرعايا- اينكه گفتيد پانزده ماه است به پليس پول داده نشده پس اين پول مملكت كه گرفته شده كجا رفته است فرضا پنجاه كرور هم تهيه كرديد باين نحو نتيجه ندارد.
آقا ميرزا محمود خوانسارى- امروز نميشود بقشون گفت حقوق شما را فلان سركرده خورده امروز در مملكت مجلس ملى هست بايد از روى دقت پول را بافراد قشون داد.
آقا سيد محمد تقى- خوب است مطالبى كه مذاكره ميشود فهرست شود كه از بين نرود.
حسام الاسلام- ما دو وقت داريم يك وقت مختص بخودمان است يك وقت مختص بملت است وقتى كه مختص بلمت است از وقتى است كه باين مجلس مقدس وارد ميشويم معلوم است خيلى قيمتى و گران بها است بايد دقت شود كه اين وقت عزيز بيهوده صرف نشود.
رئيس- خوب است مطالبى كه بايد مذاكره شود از پيش نوشته شود و اخطار گردد تا مطرح شود.
حسنعلى خان- هشت ماهست اين مجلس منعقد گرديده مكرر صحبت ميشد ميگفتند ايرانيها از همه بااستعدادتر و زيرك ترند حالا معلوم ميشود بالعكس خيلى كم هوش هستيم در اين مدت هشت ماه نتوانستيم امور داخلى مجلس خودمان را تصحيح كنيم با وصف اين چطور ميتوانيم امور مملكت را مرتب نماييم عاقيت نتيجه مذاكرات امروز چه شد.
آقا سيد محمد جعفر- اين بيچاره اهالى شيراز سه ماه است گرفتارند حالا هم بهمين حال باقى است 25 روز است دكاكين بسته شده.
رئيس- صحيح است ولى حرف صحيح همان است كه آقا شيخ حسين گفت بايد ما امنيت را از وزير داخله بخواهيم و اغراض شخصى را مخلوط ننماييم.
آقا سيد علينقى- در اينجا شبهه شده است خوب است رفع شود ما بايد حصول امنيت شيراز را بحركت قوام منحصر ندانيم.
حاج امين الضرب- اشكال در همين مسئله شده است كه جمعى ميگويند فارس ناامن است قوام بايد حركت كند جمعى هم ميگويند نبايد حركت كند اين اختلاف باعث اغتشاش شهر شده است.
حسام الاسلام- همچو آدمى كه حركت و سكونش باعث فتنه است همچو آدمى وجودش روى زمين فايده ندارد خوب است قوام هم بجهة تبريك اين مجلس بطهران بيايند.
اديب التجار- در خصوص متولى باشى چه طور شد.
رئيس- چون دو رشته مطلب است يكى راجع بوزير علوم و يكى راجع بوزير عدليه يادداشت شده كه اخطار شود.
آقا ميرزا محمود اصفهانى- بنده عرض ميكنم مجلس رأى داد بحركت قوام اعليحضرت پادشاه هم دستخط فرموده بايد اخطار او را از وزير داخله خواست (رقعه از طرف وزارت داخله رسيده بود قرائت شد قريب باين مضمون) چند فقره تلگرافات واصله از شيراز از طفره قوام در حركت ملاحظه شد در حركت قوام تلگرافات مؤكده واقدامات لازمه شده است عارضين را اطمينان بدهيد (تلگرافى هم بعنوان حجج اسلاميه رسيده بود قرائت شد قريب باين مضمون امروز هفت روز است كه برحسب امر شاه و حكم مجلس با وجود گرفتاريهاى زياد قوام الملك بيك فرسخى شهر حركت كرده اند دو سه هزار نفر از تجار و شاهزادگان و غيره موظف حركت ايشان هستند چون ميدانند حركت ايشان باعث اغتشاش خواهد بود قوام كمال همراهى را با مشروطيت دارند ولى مجلس تحقيق نمايد كه بچه سبب اين نسبت داده شده.
حاج امين الضرب- علت اين اغتشاشات و تلگرافات اينست كه قوام در نزديكى شيراز مانده است.
امين الرعايا- اين اهالى شيراز بيچاره ها از دست رفته اند خوبست يك بناى صحيحى در باره آنها نماييد.
مرتضى قليخان- بعد ازاين نوشته وزارت داخله مذاكره در باب فارس بى نتيجه است.
آقا شيخ ابراهيم- اين مطالب كه مذاكره شده دو فقره آن اصلاح شد باقى هم خوبست معلوم شود.
رئيس- عيب كار در اين است كه اين آقايان هر كدامى از محلى آمده اند و نظر ايشان فقط بهمان محل است از اينجهت مطالب درهم و مجمل ميماند.
اديب التجار- مسئله بانك و ماليه و امنيت فارس مانده است.
رئيس- خوب است در خصوص بانك حالا مذاكره نشود با روساى بانك در خارج مذاكره شده بعد در اينجا مطرح شود.
آقا ميرزا محمود خوانسارى- اگر وكلا بدانند اهميت ماليه را از فردا انجمن ماليه تشكيل و مشغول كار ميشوند.
رئيس- از پس فردا انجمن ماليه داير واعضا با حضور معاون وزارت ماليه مشغول كار خواهد شد. (در خصوص وقت انجمن ماليه مذاكره بميان آمد گفته شد پس از مهيا شدن اجزا ترتيب كار داده خواهد شد).
اديب التجار- نظام السلطنه شكايت كرده اند كه ماليات را نميدهند از اصفهان مينويسند ماليات حاضر است چون در روزنامها نوشته شده است كه مجلس حكم كرده ماليات بايد ببانك برسد باين ملاحظه معوق مانده است حالا وزير ماليه بهر كس حواله بدهند حاضر است داده ميشود.
آقا سيد محمد جعفر- چند نظامنامه بايد در اين مجلس خوانده شود؟
رئيس- غير از نظامنامه اساسى دو نظامنامه ديگر بايد خوانده شود يكى مال وزارت عدليه و ديگرى مال وزارت داخله ولى ميخواهم عرض كنم در ميان ايام هفته يكروز را بجهة مذاكره مطالب متفرقه معين كنيد كه در ايام ديگر فقط از مطالب مهمه گفتگو شود.
 (پس از گفتگو روز پنجشنبه معين شد).
وكيل التجار- چون امروز بجهت مذاكره مطالب متفرقه معين شد يك مطلبى راجع است بتجار اينجا و آن راهداريست كه از هر بارى فقط يكريال از تجار داخله ميگيرند و از تجار خارجه نميگيرند و با اين حال نميشود تجار داخله در مقابل تجار خارجه تجارت فقط نمايند خوبست در اين باب چيزى بوزارت تجارت نوشته شود كه نگيرند.
حاج سيد محمد- قريب هشت ماه است عريضجات مردم از اطراف رسيده و تمام راجع بهيئت دولت شده و جواب داده اند ولى ما يك مسئله را از مجلس خواهش كرديم كه رسيدگى كند و آن مسئله شركت عمومى است و تا حال همين طور مانده است.
رئيس- جواب در خارج بشما ميدهيم.
حاج سيد محمد- سه سال است غدغن شده بود نفط وارد شهر نشود و حالا وارد ميكنند خوب است مقرر شود همانطور در خارج شهر باشد و هر كس ميخواهد بتدريج وارد كند زيرا كه بودن نفط زياد در شهر باعث خيلى ضرر خواهد بود (لايحه كه آقا سيد جمال الدين واعظ اصفهانى بمجلس فرستاده بودند در تعيين حقوق وكلا قرائت شد).
آقا سيد محمد تقى- مطلب صحيح است انشاء الله بعد از اصلاح ماليه تعيين خواهد شد.
وكيل التجار- همه ميدانند در ملل خارجه اگر وكيل داراى ميليونها باشد دست از حقوق خود برنميدارند همان روز اول حقوق آنها معين ميشود.
رئيس- بجهت توضيح ميگويم كه اين مطلب كليت ندارد كه در همه جا اينطور باشد در بعضى از جاها نميدهند در بعضى جاها كم ميدهند.
صديق حضرت- چون مخارج مجلس مذاكره شد عجالة اگرماهى مبلغى از وزارت ماليه باين مجلس داده نشود امورات مجلس مشكل است بطور نظم بماند از قراريكه در انجمن مذاكره شد ماهى ششصد تومان لااقل لازم است كه حقوق خدمه و بعضى مخارجات لازمه داده شود اگر صلاح ميدانيد رأى گرفته شود كه در اين خصوص چيزى بوزارت ماليه نوشته شود (در خصوص وسعت وقت مجلس مذاكره شد رئيس فرمود سه ساعت بغروب مانده حاضر شوند دو ساعت بغروب مجلس منعقد شود. (آقا سيد محمد جعفر معرفى از حاجى قوام ديوان كه از طرف اعيان فارس منتخب شده اند نمودند).
آقا ميرزا محمود خوانسارى- اظهار داشت كه اعيان فارس يكنفر را سابقا وكيل كردند بايد معلوم شود كه ميتوانند اضافه از يك نفر وكيل نمايند رئيس فرمودند بايد تقسيم عده بر اصناف ملاحظه شود بالاخره گفته شد از طرف شيراز كليه بايد دوازده وكيل منتخب شوند اين عده هم كه تاكنون معين شده است از عده اصلى كمتر است.
آقا سيد محمد تقى- پس از قسم خوردن وكلا چندين نفر بمجلس مقدس وارد شده اند كه هنوز قسم ياد نكرده اند خوب است كه اين اشخاص جديد الورود با اشخاصى كه در سابق قسم ياد نكردند در يك روزى آنها هم قسم ياد كنند.
 (قرار شد روز پنجشنبه قسم ياد نمايند) اعلانى‏
از طرف انجمن عرايض قرائت شد مشعر بر اينكه از جهة رفع پاره از محظورات بعد ازاين تمبر مخصوصى از جهت عرايض در تمام پستخانه ها گذارده ميشود كه هر كس خواست عريضه بمجلس مقدس عرض كند از ولايات و اينجا از آن تمبر گرفته و با آن بفرستند در اين خصوص مذاكرات بميان آمد.
رئيس- حرف در تمبر است و علت تاخير انتشار آن هم همان تمبر است حال بايد وكلا تصويب كنند.
اغلب رأيشان بر اين بود كه براى رساندن جواب و ملاحظات ديگر تمبر لازم است و اين يكقران هم پول پست خواهد بود نه اينكه مجلس ميخواهد راه داخلى پيدا كند.
دو صورت تلگراف متضاده از اهالى قاين و بيرجند آقا سيد محمد تقى قرائت كردند كه جمعى هواخواه و طالب حكومت شوكت الملك و جمعى ديگر خواهان حكومت حشمة الملك بودند.
</section>
<section type="session" number="95">
جلسه: 95
مذاكرات روز شنبه نوزدهم ربيع الثانى دارالشوراى ملى‏
خلاصه مذاكرات پنجشنبه 17 را آقا سيد محمد تقى قرائت كردند.
وكيل التجار- لايحه ايست اگر اجازه ميفرماييد قرائت شود.
آقا سيد محمد حسين- چون روز پنجشنبه قرار بر اين شد كه مطالب متفرقه را در روز مخصوص مذاكره نمايند اين لايحه هم جزو مطالب متفرقه است.
رئيس- لايحه لازمى است قرائت شود
 (وكيل التجار لايحه را قرائت كردند).
چون مسئله اقدامات سالارالدوله چند روز است آفتابى شد واز پرده بيرون افتاده است و از خيالات محالى كه پيشنهاد خود كرده عموم مطلعند لازم است مطلبى كه خيلى مهم است در اين موقع عرض نمايم تا اين صداى بنده بهمه جا پيچيده عموم مسبوق باشند كه اگر بر حسب ظاهر اختلافاتى چند كه لازمه تمام پارلمنتهاى عالم است ودر ايران بواسطه تازه بودن مجلس شوراى ملى و مشروطيت خصوصيتى دارد بين دولت و مجلس مقدس واقع ميشود اينگونه اتفاقات و اختلافات لازمه جريان امورات جاريه است بعضى گمان نكنند كه هزار گونه اين اختلافات و سخت تر از اين اسباب رنجش طولانى بين دولت و ملت نجيبه ايران خواهد بود بلكه اين قبيل عنوانات بعين مثل مذاكرات بين پدرى مهربان و فرزند عزيز است كه گاهى از كثرت محبت حاصل شده و بعد از چند دقيقه محبت از طرفين بهيجان آمده بيك حركت قلبى جبران مافات ميشود پس بعضى شورش طلبان و مفسدين بخيال خام نيفتاده واين مذاكرات را اختلاف جدى تصور ننمايند كه بنده عرض ميكنم همانطور كه در حفظ حقوق ملت و حدود مشروطيت و آراى مجلس مقدس شورايملى تا نفس آخر خواهيم كوشيد همانطور تا اخرين قطره خون خود را در حفظ تاج و تخت سلطنت ايران بوارث بالاستحقاق او كه اعليحضرت محمد على شاه خلد الله ملكه و سلطانه است خواهيم ريخت و تا يكنفر ايرانى نژاد در عالم زنده است و جان در بدن دارد نخواهيم گذارد احدى خيال دست درازى بتاج و تخت ايران نمايد كه براى ما ملت غيور كشته شدن بشرف بهتر است از زندگى به ننگ).
آقا سيد محمد تقى- تلگرافى از طرف مجلس بشاهزاده سالارالدوله نوشته شده خوانده ميشود اگر تصويب نمودند مخابره ميشود قرائت شد قريب بدين مضمون:
 (حضور مبارك اشرف والا شاهزاده سالارالدوله دامت شوكته الوالا بدون شايبه ريب و ريا و تمهيد مقدمه بر آحاد و افراد مملكت ايران روشن و مبرهن است كه اعليحضرت شاهنشاه مبرور البسه الله من حلل النور در اعطاى خلعت مشروطيت تا چه درجه منت بر گردن افراد ملت ثابت فرمود كه پاس آن حقوق خلف عن سلف بر تمام لازم است كه نسبت پولى نعمت زاده مان مرعى دارند اين ايام پاره از اخبارات گوشزد وكلاى مجلس ميشود بر وكلاى مجلس متحتم آمد كه در مقام تصديع برآمده محض اتمام حجت اظهار نمايند كه بدون هيچ دغدغه موكب والا بدارالخلافه ورود نمايد وكلا تعهد خواهند كرد كه اگر در سابق خلاف ترتيبى رفتار شده از اين ببعد اغماض گردد والا اگر اقدامات كارگزاران حضرت والاعطف بر ماسبق باشد ملت حاضر نخواهد بود كه تحمل نموده در رفع و دفع مفاسد همه قسم اقدام خواهد كرد.)
آقا سيد حسين- قريب يكماه است مسئله سالارالدوله مذاكره شده آيا از طرف دولت تاكنون چه اقدامى شده از طرف ملت همه گونه اقدام شده و ميشود از اطراف كرمانشاه و بروجرد و ساير جاها حاضر شدند براى جلوگيرى اما از طرف اين وزراء هيچ اقدامى تاكنون نشده هر وقت از طرف اعليحضرت همايونى اظهار ميشود بدايه قبول ميكنند بعد از آن نكول ميشود همچنين سردارهايى كه سالهاى سال پرورده اين خوان نعمتند هر كام را كه مامور برفع اين فساد ميكنند شب قبول ميكنند و صبح استعفا ميدهند البته بايد اقدامات لازمه بشود وزرا هم اقدام كنند رفع اين فساد را نمايند.
رئيس- وزراء اقدامات خودشان را ميكند البته سردارهاى افواج هم در موقع همراهى خود را خواهند كرد.
آقا ميرزا فضلعلى- در اين فقره براى اينكه مشهود همه ولايات و ايالات شود كه منشاء اين فقره عدم اتحاد مجلس محترم و دولت نيست و مطالب كه در ميان دولت و مجلس رد و بدل ميشود از بابت مطالبه و اثبات حق طرفين است نه از جهت تكدر از همديگر خوب است بتمام انجمنهاى ولايات وايالات اطلاع داده شود كه هم خود دانسته و هم ديگران رامسبوق نمايند كه نواب والا سالارالدوله را هيچ توهمى از طرف مجلس وادار باين اقدام نكرد و مجلس محترم هم با كمال جد خود در رفع اين غائله خواهد كوشيد و ازاهم مقاصد خود دانست كه چنانچه احكام بناى مجلس را وظيفه خود ميدانند استحكام استقرار سلطنت اعلى حضرت شهريارى را هم بتمام قواى خود وظيفه خويش ميدانند.
آقا سيد علينقى- اين تلگراف صحيح است ولى پاره اطمينانات و بعضى احتمالتها شده در مجلس مخصوص مذاكره شود ببينيم صحيح است يا خير.
حاج امام جمعه- اول هر مفسده جزئى بنظر ميآيد ولى بعد كلى خواهد شد همين مسئله سالارالدوله را با اين عده سوار بى اهميت نميتوان قصور نمود مسلم است كه اين عمده سوار سوار نظامى نيست همه قسم شرارت ميكنند و مردم بيچاره را اذيت و ضرر ميرسانند بايد جدا در رفع آن اقدام شود و بهيچوجه باهمال نگذرد.
آقا ملاحسن وارث- اين اقدامات از طرف ملت بايد بشود يا از طرف وزارت جنگ.
حاج امام جمعه- مجلس بايد جدا از وزارت جنگ بخواهد كه اقدامات لازمه بعمل آيد.
آقا ميرزا محمود خوانسارى- بر همه حركات سالارالدوله معلوم شده و چند روز ديگر از بروجرد عرايض خواهد آمد و تشكيات اظهار ميگردد كه صد هزار تومان مال مردم را چاپيده اند رفع آن مفاسد با اين تلگراف ملايم نميشود.
آقا ميرعماد- اينطور كه ميفرماييد هر دو طرف مسلم است پس بهتر اين است كه بدوا بطور اصلاح اقدام شود اگر رفع نشد بطور سخت اقدام شود.
حسنعلى خان- كرارا عرض كرده ام اينك هم عرض ميكنم اين مجلس وزرايى را در تحت مسئوليت آورد و هر كدام مسئوليت را بر عهده گرفتند ازاين ببعد مجلس نبايد در مطالب جزئى اقدام كند بايد از وزير مسئول جدا بخواهد و او انجام دهد درين مسئله سالارالدوله هم اقدامات شده اين را هم كه فرموديد سردارها درينموقع از تكاليف خود طفره ميزنند اذعان داريم ولى ما بايد منتظر نتيجه باشيم دولت اقدامات خود را خواهد كرد.
آقا سيد محمد تقى- روز پنجشنبه مذاكره شد كه مطالب متفرقه بايد فقط در روز پنجشنبه مذاكره و ساير ايام بكارهاى لازم رسيدگى شود اين اوقات متعلق بسى كرور ملت است نبايد بمصرف بيجا زد بايد اين مجلس وضع قوانين لازمه نمايد و ساير مطالب را بخواهد.
رئيس- اينمطالب تلگراف همينقدر لازم بود كه مذاكره شد بيش ازين حاجت نيست ولى اين طور كه آقا سيد اصرار دارند چنين معلوم ميشود كه مجلس بايد شخصا اقدام بكند حق مجلس فقط اخطار و مطالبه انجام است. آقا سيد حسين- البته اين سردارهايى كه مخالفت ميكنند بايد سياست شوند و بمجازات برسند و از وزراء هم بايد نتيجه اقدامات را خواست.
رئيس- همين اندازه كه مذاكره شده كافى است اين تلگراف هم از همان راه مخابره ميشود فعلا قانون وزارتعدليه قرائت شود.
حاج سيد عبدالحسين- قانون اساسى چه شد كى بايد خوانده شود.
رئيس- بر حسب نظامنامه داخلى هر مطلبى كه لازمست خوانده شود موكول بتصويب رئيس مجلس است هر چه را رئيس معين كرد ساير اعضا حق سؤال و جواب ندارند همه ميدانيد كه اينگونه مطالب مهم از قبيل نظامنامه اساسى محتاج بچندين بار تكرار نظرست بلكه شايد باره مطالب محتاج ميشود كه بعلماى نجف اشرف اطلاع داده شود.
آقا شيخ حسين شهيدى- اين مطلب مسلم است كه دراينگونه از امور دقت علماى نجف زيادتر ازين عده آقايان كه در طهران تشريف دارند نيست اينگونه مطالب رد فروع باصول نيست كه محتاج بدقت نظر باشد بعد مقدارى از نظامنامه وزارتعدليه را قرائت كردند.
</section>
<section type="session" number="96">
جلسه: 96
مذاكرات روز يكشنبه بيستم ربيع الثانى دارالشوراى ملى‏
خلاصه مذاكرات روز شنبه 19 رآقا ميرزا طاهر قرائت كردند.
آقا سيد علينقى- تلگرافيكه قرار شد از طرف مجلس به نواب والا شاهزاده سالارالدوله مخابره شود شد يا خير.
رئيس- مخابره شد پاره اخبارات موحشه امروز از كرمانشاه رسيده و علت تاخير آمدن بنده هم بمجلس همين بود كه با آنجا مخابره ميشد سابقا اخبار ميرسيد كه دو فرقه شده بودند فعلا هم مجددا آتش فتنه مشعل گرديده چند نفر هم كشته شده اند عجالة از طرف دولت اقدامات لازمه بعمل آيد حضرات حجج اسلام هم اقدامات وافيه فرموده تلگرافات چند بعنواناتى كه لازم بود شد.
آقا سيد على نقى- پاره مذاكرات لازمه است كه بايد بشود يكى مسئله فارس است در اطاق مخصوص مذاكره بميان آمد كه اين اشخاصى كه از انجمن اتحاديه فارس در بيرون عمارت چادر زده اند وكلاى شيراز بروند و آنها را اطمينان داده حركت بدهند اخطارى هم كه در اين خصوص بوزارت داخله شده مطالبه جواب شود.
رئيس- البته اخطار بوزارت داخله شده و ميشود و همين دو روزه هم جواب خواهد رسيد.
آقا سيد محمد تقى- جواب سؤالى است كه عموم ملت از حجج اسلاميه نجف اشرف در خصوص اساس مجلس مقدس شوراى ملى نموده اند محض استحضار خاطر عامه از نيات مقدسه حجج اسلاميه نسبت باين اساس مقدس قرائت ميشود.
سؤال‏
حضور مبارك آقايان عظام حجج اسلام آيات الله بين الانام دامت ظلالهم عرضه ميدارد البته خاطر مبارك آقايان از وصف مجلس شوراى ملى كماينبغى مسبوق است كه اساس آن بر اجراء احكام شرع مبين و صيانت مذهب حقه اثنى عشريه و رفع تعديات خائنين و نشر عدل بين العباد و موجبات قوت و شوكت دولت اسلاميه در قبال اعادى دين است مع ذلك بعضى از روى منافات اين وضع با مقاصد و اغراض شخصيه خودشان در مقام تخريب و در صدد تشويش و تشكيك كند مستدعى است كه تكليف عامه مسلمين را در اين باب معين فرمايند تا رفع تشويشات شود.
هوالله تعالى شانه العزيز.
بسم الله الرحمن الرحيم.
الحمدالله رب العالمين وصلى الله على محمد و آله الطاهرين و لعنة الله على اعدائهم اجمعين الى يوم الدين بلى چون بحمدالله تعالى و حسن تاييده و بتوجهات مقدسه حضرت ولى عصر ارواحنا فداه اساس اين محترم مجلس مقدس بر امور مذكوره مبتنى است لهذا بر هر مسلمى سعى واهتمام در استحكام و تشييد اين اساس قويم لازم و اقدام در موجبات اختلال آن معاده و معانده با صاحب شيعت مطهره على الصادع بها واله الطاهرين افضل الصلواة والسلام وخيانت بدولت قوى شوكت است اء ذالله جميع المسلمين من ذلك.
الا حقر نجل المرحوم الحاج ميرزا خليل قدس‏
سره محمد حسين.
نعم هذالجواب عن السئوال من مجلس الشوراى الملى كان با ملائنا حرره الا حقر الجانى محمدكاظم خراسانى.
من الا حقر عبدالله المازندرانى‏
شروع بقرائت نظامنامه وزارت عدليه شد.
در اين موقع حاج محتشم السلطنه معاون وزارت داخله محض ابلاغ دستخط اعليحضرت همايونى بمجلس آمده اظهار داشتند اعليحضرت همايونى محض اظهار تظلمات وابراز عنايات ملوكانه نسبت بمجلس در ازاى تبريكات صميمانه از طرف نمايندگان ملت در جشن عيد مولودشان شده دستخطى صادر و بنده را بابلاغ و قرائت آن امر فرموده اند دستخط همايونى قرائت شد.
 (سواد دستخط اعليحضرت همايونى).
جناب اشرف اتابك اعظم لازم بود در جواب تهنيت و تبريكات صادقانه مجلس شوراى ملى از طرف ملت صديق خودمان مراحم شامله ملوكانه را نسبت بمجلس محترم و كليه اهالى اظهار فرماييم و كمال رضامندى خاطر خودمان را از پيشرفت مقاصد حسنه و نيات مقدسه دولت و ملت باطلاع عموم برسانيم بحمدالله اشكالات اوليه كه لازمه بدايت هر امر معظمى است بخوشى برگذار شده است امروز دولت و ملت يكدل و يكجهة مشغول اصلاح امور شده ند روز بروز موجبات نيكبختى ملت ودولت فراهم مى آيد اميد است انشاء الله بتوجهات حضرت امام عصر عجل الله فرجه عنقريب نتايج صحيحه در انتظام دوائر دولت و امنيت اطراف مملكت و اصلاح احوال عموم بدست بيايد تا امروز كه دولت بتنهايى متصدى انجام امور بود در حقيقت مملكت يك دست داشت اكنون كه دولت و ملت باتفاق مشغول كار شده اند مملكت را دو بازوى قوى حاصل و معلوم است كه يكدست كارد و دست را نميكرد و امروز كارها پيشرفت ديگر خواهدداشت البته وزراء و وكلا با نهايت اميدوارى و دلگرمى مشغول خدمات دولت و ملت بوده بوظايف خود رفتار كنند ما هم در ملاحظه حقوق ملت كه گرامى فرزندان ما هستند از تكاليف پدرى كه بر عهده ما است دقيقه فروگذار نخواهيم فرمود همين دستخط ملوكانه را بتوسط جنابان حجج اسلاميه و مجلس شوراى ملى باطلاع عموم برسانيد كه مجلس و ملت بمراحم ملوكانه اميدوار بوده بوظايف دعاگويى مشغول باشند.
فى شهر ربيع الثانى 1325
پس از قرائت دستخط همايونى از روى شعف و شوق قلبى صداى زنده باد شاهنشاه ملت خواه ايران از عموم وكلا بلند شد آقاى آقاميرزا سيد محمد مجتهد و اغلب وكلا بعنوانات مختلفه مراتب امتنان و تشكرات خود را از مراحم والطاف ملوكانه عرض و اظهار داشتند.
آقا ميرزا فضلعلى آقا- بسمت نمايندگى از طرف عموم ملت ابلاغ عرض تشكر را بنحوى كه شايان پيشگاه سلطنت است استدعا مينماييم. مجددا شروع بقرائت نظامنامه وزارت عدليه شد.
</section>
<section type="session" number="97">
جلسه: 97
مذاكرات روز سه شنبه بيست و دويم ربيع الثانى درالشوراى ملى‏
در اين روز بر حسب اهميت پاره از مطالب كه لازم بود بطور دقت مذاكره شده نتايج صحيحه گرفته شود مجلس علنى بمجلس سرى تبديل يافته رسما مجلس منعقد نشد.
موضوع مذاكره در اين روز چند مطلب بوده نخست درخصوص اغتشاش و بلواى كرمانشاه مذاكره شده چون بطور واقع تحقيق اين مطلب و تميز صدق از كذب فعلا در دارالخلافه طهران غير ممكن يا بنهايت مشكل و صعب مينمود لذا موافق قانون انتظام و امنيت آن بلد را مقرر شد از وزارت داخله خواسته شود بنابراين رقعه در اين خصوص بوزارت داخله نوشته شد كه جدا اقدامات لازم بعمل بيايد و رفع اغتشاش بطور صحيح بشودو مردم آسوده و راحت گردند.
پاره از مطالب كه در ايام سابقه مطرح مذاكره مجلس مدس شده بود و انجام آن بوزارت داخله اخطار گرديده و بواسطه عدم ترتيب اخطار آن در بوته اجمال و تعويق مانده بود بطور فهرست مطالب سابقه يادداشت شد و چون بعضى از آن مطالب محل تأمل وتعمق بود قرار شد كاملا مداقه و مباحثه بعمل آمده پس از تنقيح و حصول اكثريت آراء بوزارت داخله فرستاده وانجام آن جدا خواسته شود.
در اين هنگام حاج محتشم السلطنه معاون وزارت داخله بمجلس آمد اظهار داشتند كه تلگرافى از شيراز آمده مشعر بر اينكه جمعى اطراف خانه قوام را محاصره كرده واظهار داشته اند حالا كه امتثال امر قدر قدر اعليحضرت شاهنشاه را ننموده ما هم بطور جبر تو را اخراج و الزام برفتن ميكنيم. پس از اين اتفاق قوام الملك از براى حركت مهيا شده ولى از طرف ديگر جمعى بر ممانعت اتو از حركت برخاسته قاطرها ولوازم حركت او را برده اند مع ذلك حضرت اشرف اتابك اعظم جدا احضار او را خواستند و حكومت را هم معزول نموده نظام السلطنه را تلگرافا مأمور كردند كه بچاپارى بشيراز برود. در خصوص حاج آقا محسن هم ديروز تلگراف سخت شد يا اين كه حركت كرده يا همين دو روزه حركت خواهد كرد.
</section>
<section type="session" number="98">
جلسه: 98
مذاكرات روز پنج شنبه 24 ربيع الثانى دارالشوراى ملى‏
خلاصه مذاكرات روز يكشنبه بيستم را آقا سيد محمدتقى قرائت كردند.
حاج امام جمعه- اولا از تام وكلاى عظام خواهش ميكنم ماداميكه عرايض بنده بآخر نرسيده رد و بحثى نفرمايند امروز از تمام ولايات امنيت و آسايش سلب شده و ازاطراف اخبارات موحش ميرسد امروز در اطاق خصوصى وكلاى كرمانشاه پاره عنوانات ميكردند و الحق هم محق هستند از همه جا اينگونه خبرها ميرسد حالا علت اين اغتشاش چيست معلوم نيست بعضى ميگويند علت حكام هستند پاره ميگويند علت خود ملت هستند جمعى ديگر بر اين عقيده هستند كه دست غيبى در كار است عقيده بنده بر اين است كه از اجتماع جمعى در يك محل بالذات توليد مفاسد ميشود ناچار رفع و دفع اين مفاسد محتاج است بايجاد واجراى سياست و مجازات سابق بر اين حكام و ولات ولايات بطرز جابرانه و مستبدانه رفتار كرده بقتل و ضرب و شتم و امثال ذلك از اين مفاسد و مضار جلوگيرى ميكردند در اين زمان حاليه جلوگيرى بطرز سابق ممكن نيست واز براى آنها هم پيشرفت حاصل نميشود از اينجهت بالطبعه امنيت از همه جا سلب شده و بانواع واقسام شكايتها ميرسد فعلا بايد چاره انديشيده بتعيين دستورالعمل و وظايف حكام جدا اقدام شده از اين مفاسد جلوگيرى شود والا روزبروز مفسده و اغتشاش در تزايد خواهد بود و از همه جا صدا بلند ميشود حالا بايد از طرف مجلس اقدامى شده چند روزى شب و روز مشغول شوند و تعيين مجازات و سياساتى كرده از طرف وزارت داخله هم اشخاص صحيح از براى حكومت منتخب شده دستورالعمل مجلس را بدست آنها داده عاجلا اين مفاسد را رفع نمود.
آقا ميرزا فضلعلى آقا- از تبريز نوشته بودند كه وزارت داخله با آن كفايتهاى سابقه كه از ايشان بروز و ظهور كرده و در هنگام كشته شدن شاه شهيد با آن انقلابات در كمال متانت حفظ امنيت را نموده حالا چه شده كه بايد در همه جا اغتشاش شود اگر مانعى درميان هست بايد معين شود تا مردم بدانند.
حاج سيد عبدالحسين شهنشاهى- كرارا گفته شده كه مجلس بايد بتكاليف شرعيه خود اقدام نمايد و تكليف شرعى مجلس وضع قوانين است و بهيچوجه رسيدگى بامور جزئيه از وظايف مجلس نيست از خراسان نوشته بودند اينجا هم نزديكست انقلاب حاصل شود عقيده بنده هم با حاجى امام جمعه يكى است كه بايد بدوا كوشيد كه امنيت حاصل شود.
وكيل التجار- علت ديگرى در كار هست و آن اين است كه حكامى كه بجهت ولايات معين شده اند بهيچوجه بآنها گفته نشده كه وضع مملكت تغيير كرده و سلطنت مستقله بسلطنت مشروطه تبديل يافته از قرار معلوم حكام در اغتشاش بيك درجه همراهى دارند بعقيده بنده بايد از طرف وزارت داخله بحكام ابلاغ شود كه بوظيفه مشروطيت رفتار كنند همچنانكه از براى مردم سياست و مجازاتى معين ميشود از براى حكام هم دستورالعملى معين شود.
حاج امام جمعه- البته دستورالعمل حكام هم بايد معين شود فرقى نيست حاكم و محكوم يكى است عرض ديگرى كه خواستم اظهار كنم اين است تاكنون از هر جا حكمى شكايت شده بواسطه رفتارهاى سابق ميگوييم شكايت كنندگان راست ميگويند تحقيق هم در بين نبوده اعتقاد بنده بر اين است كه وظيفه مجلس اين است كه بعد از اين از هر جا شكوه بشود بايد از طرف مجلس و دولت مفتش برود و صدق و كذب را معلوم كند و گمانم اين است يكى از علتهاى اينگونه اغتشاش ها همين نبودن مفتش است.
رئيس- خوب بايد نتيجه گرفت نظامنامه انجمنهاى ايالتى تمام شده فردا ميدهند البته بتوسط وزارت داخله فرستاده ميشود اگر معلم هم لازم است از طرف مجلس انتخاب شود درخصوص دستورالعمل و نظامنامه حكام هم بايد عده از طرف مجلس منتخب گرديده 12 نفر انجمن تشكيل داده فصول و موادى كه از نظامنامه وزارت داخله راجع بحكام است مجزى كرده و معجلا تنقيح شده و فرستاده شود مطلب ديگر اينكه امروز وظيفه و تكليف عمده مجلس تصحيح و تنقيح نظامنامها است و چون دراين مجلس نميشود خوب است مجلس علنى در هفته دو روز باشد يكى بجهة مذاكرات متفرقه و يك روز هم مخصوص باشد از براى مذاكره نتيجه انجمنها كه آنچه در انجمنها انجام ميپذيرد در اين روز بمجلس آمده و قرائت شود.
وكيل التجار- معلوم نيست كه اوقات مجلس علنى زياد باشد تا از آن بكاهيم.
رئيس- زياد است اگر چه در روز ما بيشتر از دو ساعت حاضر نميشويم ولى باز از بابت مقدمه شش ساعت از براى اين دو ساعت كار تعطيل ميشود ولى اگر اين دو ساعت نباشد تمام را مشغول كار ميشوند.
وكيل التجار- اكثر انجمنهايى كه معين شده درست حاضر نميشوند اگر حاضر ميشدند لازم اين تعطيل نخواهد بود.
حاجى امام جمعه- ضرر ندارد ماداميكه كار زياد باشد مجلس علنى دو روز باشد و همينكه كارهاى مهم انجام پذيرفت باز كما فى السابق هفته چهار روز باشد.
آقا سيد علينقى- اينكه ميفرماييد قانونى براى حكام نوشته يا منتخب شود عرض ميكنم التهاب و عطش ظلمى كه از حكام بمردم رسيده هيچ چاره آنرا جز آب عدالت نخواهد كرد از اينكه هر روزه ما در اينجا گفتگو كنيم كه بايد قوانينى معين شود و دستورالعملى داده شود رفع مفاسد نميشود و همين طور بحال خود ميماند خوب است عجالة امنيت ولايات را از وزارت داخله بخواهيم و بعد هم بدون تأخير مشغول نوشتن قوانين بشويم.
رئيس- خواه مجلس بخواهد يا نخواهد وزارت داخله بهر طوريكه ممكن است اقدام مينمايد ولى بايد دستورالعمل برود.
سيدالحكما- گفته شد در هر هفته دو روز مجلس علنى باشد و ساير ايام انجمنهاى خصوصى تشكيل شود بنابراين عده مخصوصى زيادتر براى انجمنها لازم نيست ساير وكلا بايد بروند در اين ايام بمنازل خود پس اين وكلا را تقسيم كنيد بهشت قسمت مقابل هشت وزارت خانه كه غير از اين دو روز هر يك در يكى از اين انجمنها مشغول كار باشند كه ديگر گفته نشود كه اين سى و شش نفر اختصاصى پيدا كرده اند.
رئيس- هر قدر صحبت شود تضييع اوقات است و اين ترتيب هم بد نيست از ساير وزارتخانه ها هم هنوز نظامنامه نرسيده و عجالة چيزى كه لازم است همين انجمن ايالتى است كه معين شود.
حاج سيد عبدالحسين شهنشاهى- بايد اين عده را زياد كنيد كه بعضى ها كه نميآيند لااقل عده 12 نفر همه روزه حاضر شوند.
وكيل التجار- خوب است پس از ختم مجلس در اطاق ديگر اين ترتيب را نوشته و تكليفى براى اشخاصى كه منتخب ميشوند معين شود كه طفره نروند.
آقا ميرزا فضلعلى آقا- اعتقاد بنده اينست كه همينطورى كه نوشته شده بر فرض هم كه غلط باشد فرستاده شود كه حكام معمول دارند تا يكى در ماه ضرر ندارد بعد از اصلاح نظامناماه عينا اجرا ميشود.
مرتضى قليخان- ترتيب انجمن از جهت انتخاب قوانين حكام صحيح نيست طول هم خواهد كشيد بايد كميسيون ماليه و غيره پس از مدتى كه زحمت كشيدند بياورند در مجلس قرائت شود اعتقاد بنده اينست همانطور كه جناب رئيس فرمودند هفته دو روز مجلس علنى تعطيل شود و از صبح تا شام مشغول شوند تا اين كارها تمام شود.
آقا سيد حسين- اين ترتيب بد نيست ولى بايد كار كرد.
احسن الدوله- با اين خودرأيى كه ما داريم معلوم نيست كارى از پيش برود با اين عرايضى كه از اطراف ميرسد كه سلب امنيت از وزراء و حكام شده پيشرفت كار خيلى مشكل است حاكم كه حفظ خود را نتواند بكند حفظ سايرين را چطور ميتواند نمايد ما هر روز يكى را عزل و ديگرى را نصب ميكنيم هيچكدام باستقلال خود مطمئن نيستند.
آقا ميرزا محمود خوانسارى- تمام اين گفتگوها صحيح است ولى بايد بدانيم نتيجه مذاكرات و اقدامات پيش چه شد برادران آذربايجانى ما را كه كشتند چه شد همچنين در خصوص شيراز چه كرديم در باره كرمانشاه كه مردم بيجاره در مهلكه هستند چرا مذاكره نميشود با اين گفتگوها تامين كرمانشاه حاصل نخواهد شد بايد جدا امنيت كرمانشاه خواسته شود.
آقا ميرزا محسن- حالا شما ميگوييد تكليف چيست.
حاج ملك محمد- بايد از طرفين چند نفر را بخواهيد در اينجا تحقيق بعمل آمده تقصير با هر كدام شد مجازات شوند (قرار شد ده نفر از كرمانشاه خواسته شود.)
آقا سيد مهدى- شما اين ده نفر را كه خواسته ايد شايد همين خواستن باسم باعث توليد فتنه شود بهتر آنست بدون تعيين اسم بخواهيد.
آقا سيد حسين- گفتگو در تعيين قوانين حكام بود.
احسن الدوله- بايد تحقيق شود بنابراين لازم ميشود كه مجلس دست از وظيفه خود كه تعيين قوانين است بكشد و بعرايض رسيدگى كنند انجمن عرايض بايد عرايضى كه ميرسد راجع بهر وزارتخانه كه هست بآنجا رجوع نمايد خود آن وزارتخانه تحقيق كرد. رفع مفسده را بكند.
محقق الدوله- اين كاغذ بايد شخصى نوشته شود نه از طرف مجلس وظيفه مجلس شخصا اقدام بدينگونه امورات نيست. آقا سيد محمد تقى- مجلس ميتواند بطور مصلحت ارائه طريق كند كه وزير داخله دانسته اقدام نمايد.
آقا شيخ حسين- اين سه نفر در اول دفعه اسباب اغتشاش كرمانشاه شدند حكم شد آنها اخراج شوند حالا كى اينها را اجازه ورود داده است خوب است چندنفر از وكلا بروند تلگرافخانه از تجار معتبر آنجا استفسار كنند كه باعث اين فتنه كى است.
رئيس- اين مطلب از وظيفه مجلس خارج است ما بايد امنيت بخواهيم.
آقا سيد حسن تقى زاده- صحيح است كه مجلس نبايد ارائه طريق نمايد بلكه بايد امنيت از وزارت داخله بخواهد ولى دراين موقعى كه اغتشاش عمومى برپا است و قتل و نهب در همه جا شايع شده است بايد از طرف مجلس بوزارت داخله مثل لايحه قانونى نوشته شده و خواسته شود كه بعد از دو روزه همه روزه اقدامات خودشان را راپوت بدهند كه معلوم شود رفع اين قتل ونهب عموم شده يا نه بيك اندازه هم بايد ارائه طريق نمود اشخاصى كه باعث اينگونه اغتشاشها هستند لابد اشخاص مخصوص محدودى ميباشند بايد وزارت داخله بهر طور صلاح بداند اينگونه اشخاص را تبعيد نمايد از طرفين‏
رئيس- مطالب بقدر لزوم مذاكره شده حالا بايد از وزارت داخله پرسيد عمل كرمانشاه بكجا رسيده و چه اقدام شده مبحث اول ما ترتيب نظامنامه بود بايد نظامنامه يا در مجلس عمومى يا در مجلس خصوصى نوشته و مرتب شود.
محقق الدوله- نتيجه مجلس عمومى را ميبيند بايد در وقت نوشتن عده مخصوص باشند و سه نفر هم هر هفته راپورت بدهند.
رئيس التجار- خوب است صبحها كميسيون مشغول كار باشد بهر طوريكه حاضر شد عصر بياورند در مجلس قرائت و تصحيح شود كه زودتر تمام شود و اگر غير ازاين ترتيب باشد طول خواهد كشيد.
رئيس- رئيس التجار خوب گفتند ولى مكرر تجربه شده كه كميسيون از صبح دو ساعت بيشتر نميشود و بيشتر ازچند سطرى نميتواند اصلاح نمايد بعد از ظهر هم بجهت يكساعت در تمام ايام 6 ساعت وقت ما ضايع نميشود حالا هر طور راى ميدهيد قرار داده شود.
 (قرار شد 12 نفر بجهت ترتيب نظامنامه حكومتها انتخاب شوند)
صديق حضرت- جمعى از اجزاى وزارت عدليه چيزى نوشته بودندكه ناچارم اظهار نمايم اجزاى عدليه ميگويند بجهت اجراى احكام امنيت لازم است در چند روز قبل دو نفر وكيل كه عارض و معروض بودند يكى از آنها انتظام السادات بوده گويا بعد از تحقيق حق با طرف انتظام السادات شده حكم كرده اند انتظام السادات ششلول كشيده بعد هم در سبزه ميدان جلو رئيس محاكمات و نايب رئيس محاكمات را گرفته است ناچار با اين ترتيب آنها هم بوظايف خودشان نميتوانند عمل نمايند.
آقا شيخ حسين- مردمان راستگويى ميگفتند كه سيدى خيلى بوزير عدليه بد گفته و او ساكت مانده مردم خواسته اند از او جلوگيرى كنند خود وزير عدليه ممانعت كرده نميدانم مردم از اين آزادى چه ميخواهند خيالشان ميرسد بكلى مطلق المتان شده اند بهمه جا ميتازند و از همه كس بد ميگويند ولى خبر ماها بنده خداييم و بايد مطابق احكام شرع رفتار نماييم.
آقاسيدمهدى- يكى از آقايان اظهار فرمودند كه از تبريز نوشته اند وزير داخله بعد از شاه شهيد همينوطر مملكت را امن نگاهداشت ميخواهم عرض كنم امروز در ميانه وزرا كسيكه الحق كار ميكند وزير داخله است و ما كمال تشكر را هم از او داريم چيزيكه هست امروز بواسطه پاره از موانع كه پيش مى آيد بيش از اين پيشرفت ندارد مطالب ديگرى كه لازم است اظهار شود مسئله نان و گوشت است قصابها در اين ميان آبرا گل آلود ميكنند تا ماهى بگيرند همچنين مسئله نان هم اگر امروز از اين مطالب مذاكره نشود همينطور ميماند از براى چندروز ديگر.
آقا محمد وكيل التجار- خيلى تعجب دارم ازاين مسئله كه اگر يك نفر، نفر ديگر را بكشد از مجلس ميپرسند كه آيا قاتل رابايد گرفت؟ خود وزير عدليه بايد اين اشخاص را بگيرد و مجازات بدهد.
آقا ميرزا محمود خوانسارى- پاره در اين شهر خود را نسبت بمجلس ميدهند و پاره اقدامات ميكنند اين مطلب صحيح نيست بايد از طرف مجلس چيزى نوشته شود كه در هر وزارتخانه هر كس بى احترامى كرد مجازات و سياست شود.
حاج امام جمعه- ميگويند وزير عدليه بايد خودش جزاء بدهد ما تاكنون ترتيبى بدست او نداده ايم اگر بخواهد بطور سابق رفتار كند فورا ميآيند اينجا عارض ميشوند ما هم تحقيق نميكنيم پس بايد ترتيبى از براى او معين كرد.
رئيس- عجالة بايد ترتيبى از براى وزارت عدليه معين شود وفعلا هم نوشته شود كه اينگونه اشخاصيكه عامل اين ترتيب كارها هستند موقة بترتيب سابق مجازات بدهند.
آقا سيد محمد مجتهد- پيش از اين چه ميكردند حالا هم بكنند حبس كنند.
آقا سيد محمد جعفر- خيلى صحبت از عدليه شد همينطور كه اگر كسى از عدليه شكايت كند بايد تحقيق شود.
حاج سيد نصرالله- نتيجه مذاكرات سالارالدوله چه شد؟
آقا سيد حسين- آنروز معاون وزارت جنگ گفتند كه تلگرافات لازمه بسركرده هاى اطراف شده از قرار معلوم هيچ اقدام نشده خوب است معاونين وزارتخانها را كه در اينجا ميآيند هر اظهارى ميكنند صحيح باشد فعلا از همدان سيصد سوار رفته داود خان با چهار هزار سوار رفته از بروجرد هم جمعى رفته اند عجالة طورى شده كه سالارالدوله بسفارت پناهنده شده واو را شفيع قرار داده است اين اردويى هم كه ميرود جهة گوشمالى ايلات است كه با او همراهى كرده اند والا خود او اهميت ندارد.
 (در اينموقع آقا سيد محمد تقى پاره نوشتجاتيكه سالارالدوله ببعضى نوشته بود وبدست آورده بودند قرائت كردند يكى از آنها قريب باين مضمون بود.)
 (معتمدالسلطان محمد رحيم خان دراين موقعيكه موكب مبارك در حركت است اين دستخط را مرقوم ميداريم كه بدانيد عموم ملت واجزاى مجلس سركار والا را بجهت مقاصد بزرگ احضار نموده پنج كرور هم پول حاضر كرده اند ما هم حاضر شده ايم شما هم اگر مسلمان هستيد بايد بوظيفه مسلمانى خود رفتار كنيد و در حوائج عموم ملت بكوشيد با تفنگچى حاضر شويد و مراتب را مشروحاً ايلخانى نوشته است).
رئيس- مقصود اين است باين ترتيب مردم را اغوا ميكنند كه از طرف مجلس و حجج اسلام همراهى ميشود.
حاج سيد نصرالله- خوب است عموما از طرف مجلس و حجج اسلام تكذيبى بشود يك تلگراف عمومى هم بتمام ايالات شده كتبا هم چيزى نوشته شود و جاپ شده بهمه جا منتشر شود اين ايلات عوام هستند. و نميدانند اين شاهزاده بهينطور آنها را اغوا ميكنند.
حاج امام جمعه- خيلى خوشوقت شديم كه اين شاهزاده باينطور خود را بدروغگويى معرفى كرده البته بايد تكذيب شود ولى سابقا گفتم حالا هم ميگويم اين مطلب را نبايد كوچك شمرد مسئله شيخ عبدالله را شما شنيديد ما بچشم ديديم بايد از وزارت جنگ استفسار شود كه تاكنون چه اقدامى منتجى كرده است.
آقا سيد حسين- وزارت جنگ هيچ اقدامى نكرده تاكنون اقدام از طرف ملت شده است كه مالا و جاناً در رفع مفسده او حاضر شده اند.
رئيس- اين تلگراف محض اتمام حجت نوشته شده قرائت شود (آقا سيد محمد تقى قرائت كردند قريب باين مضمون بود) حضور حضرت والا سالارالدوله خاطر مبارك متوجه اين نكته باشد كه اولين وظيفه ملت و دولت حفظ امنيت رعايا و بلاد است و خانواده سلطنت بايد بيشتر مراعات اين حقوق را نمايند و هر كس از اين وظيفه خارج شود مطرود دولت و ملت است در اينصورت با اين حركات مجلس ناچار است سلب حقوق مالا و جانا از شما بنمايد.
آقا سيد محمد مجتهد- اين هم نوشته شود كه هر گاه از اين اقدامات كناره نكنند حجج اسلام حكم خواهند داد كه ملت عموما با شما بجنگند.
آقا سيد محمد تقى- جناب مستطاب ملاذ الاسلام آقاى ميرزا محمد على سلمه الله تعالى كه از اجله علماى اعلام اصفهان و نوه مرحوم خلد مقام حجة الاسلام حاجى كلباسى اعلى الله مقامه ميباشند مشرف بآستانه مقدسه رضويه (ع) شده بوده اند مراجعت بطهران فرموده براى تبريك اين اساس مقدس امروز بمجلس محترم شورى تشريف آورده و اين لايحه كه قرائت ميشود تبريكا بمجلس مقدس تقديم داشته اند.
 (بسم الله الرحمن الرحيم الحمدالله والصلوة على رسول الله و على خليفته من بعده واولاد عما الحجج على عبادالله چون صيت انتظامات شرع پسند آقايان حجج اسلام حاضر و داد عدل و انصاف آقايان امناء ملت كل ايرانيه بانعقاد اعلى مجلس محترم شوراى ملى تمام اهالى را شاد و خوشوقت و آگاه نموده تشكر و پذيراييش بر تمام طبقات انام على الخصوص علماء اعلام لازم آمده خالصانه اين ضعيف در مراجعت از ارض مقدس عزم دارالخلافه براى تقديم تبريك مجلس مقدس و تشكر زحمات بلانهايات وكلاء محترم ملت حقه شاكراً و طائماً و راغبا خدمت شرع مدار حضرت آقا حجة الاسلام مدظله حاضر بمجلس مقدس شده زحمات وجود مبارك و فرد فردآقايان امناء و وكلاء ملت را تصديق مينماييم كه اداء شكرش را عاجزيم فجزاكم الله عن الاسلام و صاحبه واهله خيرا اميدوارم صاحب شريعت تأييد غيبى را دريغ نفرمايد استدعاى عاجزانه دارم اين سال كه همه نوع زحمت را تحمل نموده براى تشريف فرمايى ييلاق تعطيل مجلس محترم را روا نفرمايند كه قلوب نوع مسلمانان رسم تعطيل را نميدانند و اضطرابى تمام برآنها وارد خواهد آمد والسلام عليكم.
كلباسى.
آقا سيد محمد تقى- چون حقوق مرحوم حجة الاسلام حاجى كلباسى اعلى الله مقامه بر عموم ملت ثابت و محقق است اعضاء محترم مجلس مقدس با اظهار تشكر و امتنان از تشريف فرمايى ايشان انتظار مساعدت و همراهى جناب معزى اليه داشته و دارند و ادعيه خالصانه خودشان را تقديم مينمايند.
 (عموما اظهار تشكر كردند) در اين موقع معاون وزارت جنگ بمجلس آمد.
حاج سيد نصرالله- اين سربازان كه اينجا متشكى بودند بعرض آنها رسيدگى شد.
رئيس- كاغذ نوشته شد ولى فرستاده نشده فرستاده ميشود.
معاون وزارت جنگ- بلى تظلم آنها را آقاى رئيس اظهار داشتند و آنها بر طبق عرايض خودشان فرامين هم دارند جهت اين شد كه چون خوانين همدان در آنجا صاحب املاك شدند از سربازهاى ملكى خودشان رفع تحميلات نموده اند اين فوج در جزين كم كم بى پا شد مرحوم سپهسالار بضياء الملك سپرد بعد از آن حسام الملك با ضياء الملك مبادله ملكى نمودند باز دوباره آمدند متظلم شدند در حقيقت ما هم نميخواهيم كه در دست آنها باشد و در اين باب تگلرافات لازمه بحسام الملك زده عجالة چون تمام سربازهاى همدان مأمور بودندواين يك فوج درجزين پاى ركاب بود وحال دوازده سال است كه باين ترتيب معمول بوده چنين فرمودند كه بعداز مأموريت آنها البته قرار صحيحيكه موجب آسايش اينها باشد داده خواهد شد.
رئيس- كاغذى در اينخصوص از طرف مجلس نوشته شده است مقصود اين استكه عاجلا رفع تظلم اين سربازها بشود.
آقا شيخ حسين- وكيل دروغ كه نبايد بگويد اغراق هم نبايد بگويد از قراريكه شنيده و معلوم شد انجمنى كه سردارها كرده اند تمام مقاصدشان اين استكه با همديگر همراهى كنند و نگذارند آنهاييكه سالها در تحت ظلم ايشان بودند خارج شوند.
آقا سيد حسين- در خصوص سالارالدوله آن اقداماتى كه از طرف وزارت جنگ پريروز در آن اطاق اظهار شد معلوم بود بكلى بى اصل بود و هيچ اقدامى از جانب ايشان نشده.
معاون وزارت جنگ- احكامات وزارت جنگ در تلگرافخانه حاضر است واين چند روزه همه قسم اقدامات درخصوص آن چهار فوج و سيصد سوار و قزاق و شش عراده توپ و قورخانه و ذخيره و غيره تماما شده و امروز هم مخصوصا دستورالعملهاى لازمه داده شده است.
آقا سيد محمدتقى- صورت كنتراتيكه مشهدى حسينقلى در باب عمل گوشت بمجلس مقدس فرستاده بود قرئت كردند خلاصه آن اين بود كه در چهار فصل گوشت را بچهار قيمت خواهد فروخت زمستان 6 عباسى بهار 1 قران تابستان 4 عباسى پاييز 90 دينار بشرط اينكه بره كشى در اطراف طهران نشود و بيست هزار تومان م نزد حاج امين الضرب براى اطمينان ميگذارد.
مشهدى باقر- اين لايحه صححى است ولى ضامن اين كار كيست اولا هر كس ميخواهد خدمت بدولت و ملت بكند بايد همه طور همراهى بنمايد.
آقا شيخ حسين- چه ضرر دارد كه مجلس يك اعلان عمومى بكند ودر روزنامه درج شود كه مجلس ميخواهد گوشت را كنترات بدهد تا هر كس مايل است بهر ترتيبيكه ميتواند عقيده خود را اظهار نمايد آنوقت هر كدام صلاح باشد از طرف مجلس تصويب شود.
سيدالحكما- از قراريكه شنيدم شخص معتبرى از تجار ترك ضامن اين شخص است واو پول داده است.
آقا ميرزا فضلعلى آقا- بر فرض هم كه معتبر باشد چه ضرر دارد همينطور كه آقا شيخ حسين گفتند اعلان بشود.
وكيل الرعايا- در جنس گوشت هم بايد مذاكره شود چه جنس ميدهد گوشت خوب باشد نه هر گوشتى.
حاجى على اكبر- گوشت بايد بقدر كفاف هم تهيه نمايد. لااقل درهر روز هشتصد راس كشتار كند.
رئيس- ضامن او معتبر است ولى از قراريكه شنيده ام تبعه خارجه است.
حاجى محمدتقى- انجمن تجارت هم در اين خصوص مشغول مذاكره است.
رئيس التجار- پس نتيجه اين شد كه عجالة اعلان شود تا 10 روز هر كس ميخواهد اظهار كند شايد كس بهترى پيدا شد (مجلس ختم شد).
</section>
<section type="session" number="99">
جلسه: 99
مذاكرات روز شنبه 26 ربيع الثانى دارالشوراى ملى.
خلاصه مذاكرات روز پنجشنبه 24 را آقا سيد محمدتقى قرائت كردند.
آقا ميرزا محمود خوانسارى- اگر اجازه فرماييد شش نفرى كه از جهة نظارت در وزارت عدليه در خصوص عمل آصف الدوله قرار شد معين شود امروز انتخاب شود همچنين دوازده نفرى هم كه از جهة تصحيح و تنقيح نظامنامه وزارت داخله واستخراج مواد و فصولى كه راجع بتكاليف حكام بنا بود انتخاب شود مقرر فرمايند معين كنند.
رئيس- در اطاق مخصوص ورقه قرعه پراكنده ميشود و معين ميگردد فعلا محتشم السلطنه آمده اند. پاره مطالب لازمه هست كه لازم است عنوان گردد.
محتشم السلطنه- بموجب كاغذيكه از طرف مجلس مقدس بوزارت داخله رسيده تامينات كرمانشاه و جلوگيرى از اقدامات سالارالدوله را خواسته بودند سابقا تلگرافاتيكه رسيده بود همه را يا در مجلس يا در كميسيون بعرض رئيس و ساير وكلاء عظام رسانيده و بعد از قضيه كه پاره از اشرار بخانه آقا محمد مهدى پناه برده واو آنها را پناه داده و بعد از آنكه معلوم شد محرك فتنه اوست خواسته شد كه بجهة رفع اين مفسده چند روزى حركت نمايند و پس از آن يك روزه مهلت خواستند بعد كه معلوم شد در عوض حركت بقنسول خانه انگليس تحصن جسته حالا معلوم شده است آقا محمد مهدى با سالارالدوله متفق شده و پاره مراسلات رد و بدل ميشود يك مكتوب بعنوان آقا محمد مهدى از طرف سالارالدوله نوشته شده كه اشتباها اين مكتوب را بقونسول انگليس داده قونسول انگليس عينا مكتوب را بسفارتخانه انگليس در طهران اطلاع داده حاج سيف الدوله هم مكتوب را با پاره از راپورتها اطلاع داده.
 (راپورتهاى كرمانشاه را آقا سيد محمد تقى قرائت كردند. خلاصه آن اين بود كه فعلا قونسول دولت روس و انگليس حاضرند سالارالدوله پاره اقدامات ميكند آقا محمد مهدى را همه روزه در اغتشاش دستورالعمل ميدهد اينك مكتوبى بعنوان آقا محمدمهدى فرستاده بدست قونسول افتاده مكتوب هم قرائت شد باين مضمون كه از قرارى معلوم ميشود چندنفر از وكلا را در طهران كشته اند طهران مغشوش است از آذربايجان هم جمعى حركت كرده اند در اين موقع اگر شماها هم حس اسلاميت داريد همراهى كنيد منهم همين ايام حركت خواهم كرد.)
وثوق الدوله- حركت آن شخص چطور خواهد شد اقدام شده يانه؟
محتشم السلطنه- بعد از رسيدن اخبار با قونسول انگليس مشغول مذاكره هستيم ميخواهيم بطور مسالمت او را حركت بدهيم و بهر حال او را حركت خواهندداد.
آقا سيد حسين- حالا كه از طرف سالارالدوله اينگونه مكاتب بآقامحمدمهدى ميرسد لابد فردا از ساير جاها هم صدا بلند خواهد شد بايد از طرف مجلس بتمام ولايات تلگراف بشود و از اين اخبارات سالارالدوله تكذيب بشود.
احسن الدوله- سالارالدوله هر چه باشد شاه وارث است و مقام او معلوم است حالا بخيالات واهى باين كار اقدام كرده خودش هم از خيالات خود نادم خواهد شد اما سايرين كه بهيج جا نسبت ندارند و در اينجا و ساير جاها مفسد برپا ميكنند تكليف آنها چيست.
محتشم السلطنه- غرض بنده هم يكى اين بود كه وضع مملكت طورى شده كه نزديك است عمليات ملت و عمليات دولت تمام بى نتيجه بماند بلكه نتيجه بد خواهد بخشيد امروز از تمام ولايات صدا بلند است اتصالا شكايت ميرسد چنانكه تلگرافات و راپورتها قرائت شده اينك هم راپورت است كه از انزلى رسيده اهالى انجمن بهم ريخته دو نفر از فداييان نزديك بود كه سبب قتل شوند و بالاخره علما جلو او را گرفته اند هر چه زودتر بايد جلوگيرى از اغتشاشات اين سرحد گردد.
احسن الدوله- عيب كار اينجاست كه همه وانفسا ميگويند وحال آنكه اگر دولت وملت يكى شدند كارها خيلى آسان ميشود.
آقا سيد محمدمجتهد- از قرارى كه شنيده شده فرقه مجاهدين محصول لشت نشاء حاج امين الدوله را برده اند.
آقا شيخ حسين- خوب است تلگرافى از وزارت داخله بتمام حكام بشود كه ازاين ببعد بايد برخلاف سابق از روى عدالت رفتار نماييد.
محتشم السلطنه- بلى صحيح است ولى بايد ملكات انسانى را ملاحظه كرد كه در اين موقع اشخاص مفسد و مغرض موانعى پيش مياورند كه نميشود جلوگيرى كرد مثلا در قزوين چندين دسته شده وانجمنها تشكيل داده اند.
آقا شيخ حسين- در قزوين يك انجمن بلدى هست ساير انجمنها هم هست ولى انجمنيت ندارد آنهم مثل اينجاست كه چندين انجمن را تشكيل داده اند.
محتشم السلطنه- صحيح است ولى همين انجمنها را هم چون هنوز نظامنامه ايالتى نرفه نميشود انجمن گفت.
حاج ميرزا ابراهيم آقا- ما فقط هم خود را مصروف انجمنهاى مخالف داشتيم و گفتيم دولت و ملت يكى شدو جلوگيرى از مفاسد ميشود پس چرا در همين تهران ملامحمد آملى علناً و آشكارا بالاى منبر ميرود و وكلا را تكفير مينمايد آيا اين را مجلس گفته است اگر دولت بخواهد جلوگيرى كند مجلس مگر اجازه نميدهد.
محتشم السلطنه- مسئله بايد كليت داشته باشد بايد تمام مفاسد را رفع كرد نه اينكه از بعضى جلوگيرى نمايندواز بعضى نكنند در پايين اطاق شما بمردم بد ميگويند و شما انتظام داخلى خودتان را نميدهيد آنوقت متوقع هستيد در روى منبر پاره حرفها را نزنند.
حاج ميرزا ابراهيم آقا- مسئله ماكو را چه كنيم چند روز است مشغول قتل و غارت هستند.
محتشم السلطنه- بايد تمام مملكت را يكى تصور كنيد واقدام در رفع مفاسد را تعميم بدهيد.
حاج ميرزا ابراهيم آقا- ما بايد چطور حالى كنيم كه ما ظاهرا و باطنا با دولت همراهيم.
مستشارالدوله- ماكو از قلم افتاده و چند روز است مشغول قتل وغارت هستند اقبال السلطنه كه خود را نوكر دولت ميداند ياغى شده و جمعى سوار جمع كرده مشغول قتل و غارت است در انجمن تبريز هم مشغول مذاكره و منتظر اقدام از طرف مجلس هستند از طرف وزارت داخله هم معلوم نيست چه اقداماتى شده.
محتشم السلطنه- عرض كردم بايد تمام مملكت را يكى فرض كرد وزارت داخله هم اقدامات خودشان را كرده اند ولى اقدامات امروزه بايد بطور اتفاق و عمومى باشد در حقيقت تمام تكيه گاه قوه مجريه حالا مجلس است.
مستشارالدوله- هيچوقت مجلس تصويب نميكند يكنفر ياغى شده با ملت بجنگد.
محتشم السلطنه- صحيح است مجلس تصويب نميكند ولى بايد هيچ جا را هم از نظر نگذاشت و اينكه نتيجه معلوم نيست بعلت آن است كه حاكم كل بيچاره بى تكليف مانده.
احسن الدوله- قريب پنج شش روز است كه هم وزارت داخله وهم وزارت عدليه از جوش وخروش افتاده نميدانم آب سرد ريخته اند يا آتش زير ديگ راكشيده اند.
حاجى محمدآقا- تلگرافى از تبريز آمده از ما تكليف خواسته اند كه تكليف ما هم معين شود. تلگراف تبريز قريب باين مضمون بوده كه اگر در آنجا كارها بر وفق ترتيب صحيح فراهم نميشود بياييد بتبريز تا بدستيارى يكديگر حدود و ثغور مملكت خود را معين و حفظ نماييم دولت رفع انقلابات را كه نميكند سهل است تحريكات ديگر هم ميكنند تلگراف ذيل را از ساوجبلاغ مخابره كرده اند (مكرر در خصوص پرنس ارفع الدوله گفتگو شده هيچ اقدام نشده جدا تامين اين سرحد و تغيير اين مامور را خواهانيم چند تلگراف هم از خوى آمده در ماكو قورخانه را مستبدين ضبط كرده اند اقبال السلطنه هم با مستبدين همدست شده اگر فورا جلوگيرى نشود بساير جاها هم سرايت خواهد كرد تلگراف ديگرى قرائت شد بتوسط حاج معين التجار قريب پنجاه نفر عسكر عثمانى بقريه ملكى ايران آمده محصول آنجا را ضبط كردند ملت بهيجان آمده اصلاح آنجا را فورا بخواهيد و بواسطه نبودن استعداد معطل ماند.
آقا محمد وكيل التجار- در همچو موقع باريك كه از همه طرف صداى آشوب بلند است فقط بدو كلمه مذاكرات با آقاى محتشم السلطنه نميتوان رفع نمود سابقا عرض شد بايد هيئت كافى از وكلا در اين مواقع جمع شده با وزرا حضورا صحبت و گفتگو نموده فورا قرار كار را بگذارند.
حاج محمداسمعيل آقا- بچه طور بايد بوزارت خانها خاصه بوزارت داخله اخطار نماييم كه مجلسيان همه سم همراه هستند و منتظر اقدام از طرف آنها ميباشند در چه موقع از طرف وزرا در جلوگيرى از فتنه اقدام شده واز طرف مجلس ممانعت شده جز اينكه اتصالا فرياد ميزنند از اين فتنه ها جلوگيرى كنيد.
محتشم السلطنه- تمام نقاط توجه بتهرانند هر وقت تهران منظم شد ساير جاها منظم خواهد شد هنوز در اينجا معلوم نشده كه مقصوداين مردم بكيست.
حاج محمد اسمعيل آقا- كرارا گفتيم كه از مفسدين جلوگيرى كنند.
محتشم السلطنه- بلى بايد اخطار نمايند چند نفر را هم بخواهند تا سايرين بدانند.
حاج محمد اسمعيل آقا- اين تكليف مجلس نيست.
آقا سيد حسن تقى زاده- تمام اين جوابها نقيض است ما با هم گروكشى نبايد بكنيم كه فلان كار فلان شد فلان ترتيب هم بهمان اين نميشود دولت قوه مجريه است بايد هر جا مفسده ديد رفع نمايد اينكه ما بگوييم دولت تحريك كرد يا تحريك نكرد كارها درست نميشود امروز كه ما در اينجا نشسته ايم نزديك است مملكت از دست برود از همدان از شيراز از كرمانشاه وغيره وغيره از همه جا صدا بلنداست قشون عثمانى تعدى كرده ساير چيزها عنقريب ظاهر خواهد شد حالا موقع اين گفتگوها نيست بايد دولت و ملت بطور اتفاق دست بيكديگر داده چاره بكنند.
محتشم السلطنه- تمام اين گفتگوها از براى اينست كه تمام مسبوق باشيم و از طرفين دست بدست هم داده كار را از پيش ببريم اين رأى شما حسابى است.
حاج محمداسمعيل آقا- تكليف مجلس اين استكه عقايد خود را اظهار نمايد كه تا همه قسم با دولت در پيشرفت كار همراهيم آنها اقدام نمايند از مااظهار رأى است.
آقا سيد حسن تقى زاده- در اين مدت هشت ماه نتيجه بر اين اقدامات مترتب نشده جز اينكه يكديگر را متهم كرده ايم ما از حالا ميخواهيم تقصير را بكلى از گردن مجلس ساقط كنيم من از جانب خودم اطمينان ميدهم و از طرف ساير وكلا هم گمان دارم رأى مرا تصويب كنند كه ما حاضريم هر قسم دولت بخواهد امتحان بدهيم كه بر همه معلوم بشود از طرف ما قصورى نيست.
محتشم السلطنه- معلوم است هيچكدام غرضى برخلاف يكديگر نداريم بايد معجلا كميسيونى مركب از هيئت وكلا و علما اعلام روز را تشكيل شد سريعا رفع اين مفاسد را بكنيم.
آقا سيد مهدى- از قرار معلوم نقيب السادات چادر زده بچه عنوان معلوم نيست ولى از اطراف جمعى را هم دعوت ميكند معلوم است در اينگونه مواقع تا چه حد اينگونه اجماع ها كه مقصودشان معين است نسبت بحال مملكت مضر است عجب اينجاست كه حكومت در عوض اينكه جلوگيرى كند خودش فراش ميفرستد در زدن چادر كمك كنند تمام فشارها بوزارت داخله داده ميشود و حال آنكه بيچاره وزير داخله همه قسم همراه است فساد زير سر سايرين است.
آقا ميرزا محمود خوانسارى- مقصود آقاى آقا سيد مهدى اينست كه تصفيه ماليه در عهده مجلس است مجلس هم حكم ببرگشتن تيولات كرد اعليحضرت همايونى هم بر طبق آن دستخط صادر فرمودند حالا نقيب السادات خيال كرد باين ترتيب اعتشاش برپا كند خوبست عاجلا اقدام شود و از او جلوگيرى گردد.
محتشم السلطنه- از طرف وزارت داخله آنچه بايد اقدام بشود شده است در دستورالعملها تمام تيولات برگردانده شده امروز هم بتمام حكام تلگراف شده اينها بى جهت بخودشان زحمت ميدهند.
آقا ميرزا محمود- آيا اين اجتماعات باعث توليد فتنه نميشود؟
حاجى محمد اسمعيل آقا- اين رأى برگشتن تيولات مال بيست و نه كرور و چهارصد و نود هزار نفر است از اقدام چندنفر كارى ساخته نميشود.
حاج سيد نصرالله- موضوع گفتگو امنيت ولايات بود بايد چه كرد كه رفع اين اغتشاشات بشود.
محتشم السلطنه- آن روزى كه مسئله رحيم خان مطرح بود مشاوره بين وزراء شد قرار گذاشتند سه كميسيون دائمى تشكيل شود يكى براى امنيت و رفع آشوب بجهت وزارت داخله يكى هم بجهت وزارت عدليه يكى هم براى ماليه ديگر اين اتفاقات كه افتاد فرصت نشد حالا همان طور كه وزرا قرار داده اند يك هيئتى از وكلا وحجج اسلام و وزرا تشكيل ميدهيم كه رفع اين مفسده ها را بنمايند.
آقا سيد حسن تقى زاده- آنچه هم بنده عرض كردم مقصود هم همين بود كه يكروز مجلسى تشكيل داده در خصوص پولتيكات گفتگو نموده هر كس بآزاد لااقل ده بيست دقيقه صحبت نموده و تبادل افكار بشود ضمنا هم اگر محتاج بچنين كميسيونى بوديم زودتر تشكيل داده شود.
محتشم السلطنه- اين ترتيب بسيار خوب است وفى الحقيقه مقدمه است از براى كار.
حسام الاسلام- پيش از اينموقع اينمملكت شبيه بود بيك كتابى كه شيرازه داشت ولى پاورقى نداشت و بى ترتيب بود حالا اين مجلس اين كتابرا از هم پاشيده كه مرتب كنند مسلم است اگر آنى غفلت شود اوراق آن از وزيدن بادى باطراف پراكنده خواهد شد. پس بايد بوضع قانون معجلا اين كتاب را مرتب كرده شيرازه زد. حاج سيد نصرالله- فعلا بايد كارى كرد كه اينمطالب بفعليت برسد.
محتشم السلطنه- پس ازبرخاستن از مجلس بنده مطالب را عرض ميكنم بلكه سريعا اين ترتيب را فراهم نمايم.
آقا شيخ حسين- ما قانون داريم قانون ما هم قرآن است و قرآن فرموده مفسد بايد اخراج شود از صاحب چادر جرا جلوگيرى نميكنيد و چادر را نمى خوابانيد.
محتشم السلطنه- عرض كردم حكم بايد كليت داشته باشد يؤمنون بنفس ويكفرون ببعض نميشود اگر بايد خواباند اول اين چادر دم در را بخوابانيد كه در شارع عام است آنكه در خانه خودش چادر زده است.
وكيل التجار- تمام اين اغتشاشات بواسطه آن است كه بدوا جلوگيرى نميشود مطلب ديگر وقت ما خيلى تنگ است نبايد منتظر بمانيم واين مجلس هم علنى نبايد باشد بايد مشغول ترتيب اين كارها شد.
آقا سيد حسين- آقايان شيراز تا حال عارض بودندو دادخواهى ميكردند حالا هر جا چادرى برپا ميشود همين كه گفته ميشود چرا جلوگيرى نميشود باين حضرات مستمسك ميشوند اين آقايان وكلاء شيرازحاضرند كه الان آن چادرها را بخوابانند بشرط اين كه بعد از اين هر جا چادرى زده ميشود جلوگيرى شود.
محتشم السلطنه- شما آقا خيلى تند ميرويد اولا بقانون محمدى هم كسى نميتواند وارد خانه كسى بشود او در خانه خودش چادر زده است ولى اينها در وسط شارع عام چادر زده اند و اين در شرع مستحسن نيست.
آقا سيد محمد جعفر- مسئله شيراز اگر از اول خلاف بود چرا جلوگيرى نكرديد واگر صحيح بعد از آن چرا رفع تعديات را از آنها نميكنيد ولى متصل ميگوييد قوام حركت كرده وحال آنكه نكرده چادر ظالم را مظلوم و چادر مظلوم را ظالم قرار ميدهيد چادريكه در خانها زده شده وباعث فتنه است آيا شرعا جايز است؟ شما طهران آن را نميتوانيد جلوگيرى بكنيد از اين گفتگوها كه در بالاى منبر ميروند و وكلا را توهين ميكنند وتكفيرمينمايند چرا جلوگيرى نميكنيد اگر اينها كافر هستند چرا ثابت نميكنيد واگر از عهده ثبوت برنميآيند چرا پس آنها را مجازات نميدهيد.
محتشم السلطنه- اما چادرهاى اينجا را كه گذاشتند زدند محض حفظ احترام مجلس بود اما در خصوص قوام ميدانيد كه از طرف دولت تا چه اندازه اقدام شده حالا چه كنيم كه اهل فارس دو فرقه شده اند اما در خصوص چادر نقيب السادات ماداميكه خلافى از او ظاهر نشده نميشود جلوگيرى كرد.
آقا سيد محمد جعفر- چادر نقيب السادات با اين تفصيلخلاف او معلوم نشده؟ واين خيلى عجيب است اما در خصوص اينكه ميگويند شيراز دو دسته شده اند بارها گفته ام تحقيق كنند چرا تحقيق نميشود آخر اين دو دسته چه كسانى هستند جز همان اتباع و اعوان او هستند همينكه چهار نفر تلگراف كردند نميتوان حمل بر صحت كرد.
وكيل التجار- ما كارى باين مطلب نداريم كه قوام حركت كرده يا نكرده ولى ميگوييم مجلس رأى داد بحركت او دولت هم حكم كرد همينكه او مسامحه كرد لااقل بايد امتيازات او گرفته شود تا ببينيد حركت ميكند يا خير.
آقا سيد حسن تقى زاده- مطالبى كه در چند روز قبل گفته شد هر كدام اهميت داشت آن اهميت از نظر رفت و هر روزى بايد اوقات خودرابراى يك چيزى صرف كنيم حالا براى مثل قوام و فردا بجهت حاج آقا محسن. قرار گذاشتيم تمام اين مطالب را فهرست كرده جدا خواهش كرديم از دولت كه ما را آسوده كنند ما منتظر بوديم كه هر مطلبى كه از مجلس اخطار ميشود معوق نگذارند تامردم جلوى وكلا را بگيرند و دكاكين را ببندند و آن وقت آن كار انجام پذيرد حالا ميگوييم مفسده هاى اين شهر را رفع نماييد استدعا نميكنيم بلكه منت ميگذاريم زيرا كه دولت قوه مجريه است اگراقدام نشد لابد اشخاصى كه در تحت لواى حق جمع شده اند دفع خواهند كرد.
محتشم السلطنه- اين فرمايشات در ظاهر صحيح است ولى يكقدرى هم پيشرفت كار را بايد ملاحظه كرد.
مستشارالدوله- بازكار بمعارضه ميكشد مقصود اينست كه دولت بايد درد كار داشته باشد بدون اينكه از طرف مجلس اخطار شود و مطالبه گردد خودشان در صدد كار برآيند چنانچه همين مسئله كرمانشاه و اينجا را ميبينيم و هيچ تشخيصى نميدهد چادر متظلمين را بچادر فساد قياس ميكنند.
محتشم السلطنه- شما تور نميكنيد كه آن قوه سابقه دولت رفته همين اعتراضات شما باعث ضعف قوه دولتاست بايد هر قوه كه برداشتند قوه ديگرى بجاى آن بگذارند.
آقا سيد حسن تقى زاده- بعقيده بنده اين اعتراضات باعث ضعف نميشود از اول اگر دولت همراهى ميكرد اين اعتراضات نميشد.
حاجى سيد نصرالله- مباحثه بس است بايد اصلاح كار را بخواهيم.
مخبرالملك- در تمام اين گفتگوها اگر آقايان وكلا دو مسئله را در نظر داشته باشند كار ايشان آسان ترميشود يكى اينكه در مدت شصت سال دولت تمام قواى خود را در نقاط لازم بدست خود تمام كرده و اگر هم در حقيقت ميخواست از اول هم همراهى نمايد بايد در تمام نقاط لازمه استعداد بگذارد كه اين انقلابات نشود حالا اعتقادمن اين است كه بايد همراهى و كمك كرد و باتفقا رفع اين مفاسد را نمود.
آقا سيد محخمد جعفر- قبول ندارم اين ضعف را چطور ممكن است دولت حاج آقا محسن را بخواهد و او با اين ثروت حاضر نشود همچنين قوام خودش باعث ضعف خود ميشود.
وكيل الرعايا- مگر همدان از قطعات ايران مجزى است كه تاكنون هيچ فتنه برپا نشده است و همه قسم هم همراهى كرده اند پس علت چيست؟ (گفتند جهت اينست كه حكومت همدان همراهست و با مردم خوب رفتار ميكند)
رئيس- نتيجه مجلس همين شد كه جناب محتشم السلطنه بروندو قرار آن مجلس را بگذارند جناب سهام الدوله معاون وزارت جنگ دستخطى ارائه داشتند قرائت شد و بموجب آن دستخط اعليحضرت همايونى سهام الدوله بسمت معاونت وزارت جنگ معرفى رسمى شدند و همه تبريك گفتند.
</section>
<section type="session" number="100">
جلسه: 100
مذاكرات روز يكشنبه 27 ربيع الثانى دارالشوراى ملى.
خلاصه مذاكرات روز شنبه 26 را آقا سيد محمد تقى قرائت كردند. راپورت نهاوند را قرائت كردند قريب باين مضمون بود.
قبل از ظهر خبر رسيد ديشب سوار الوار به دهكده رفته اغنام آنها را بغارت برده امير افخم آدم فرستاده اموال را گرفته اشرار از عقب رسيده سوارهاى احتشام الدوله از اين طرف رسيددند يكدفعه از آن طرف دوهزار سوار اشرار رسيده جنگ غريبى شده چند نفر مقتول شدند بعد اشرار زورآوده شده اموال را ميبرند بعد كار سخت شده توپ ته پر را ببالاى تپه برده اتصالا شليك كرده و جنگ هم ميكنند اين ترتيب كار را خيلى بر مردم سخت گردانيده هنوز جنگ باقى است از سه طرف شهر آتش فتنه برپاست تاكنون سى تير توپ بسمت شهر انداخته سوار داودخان هم رسيده از قرار راپورت ديگر كه رسيده است از يكطرف چندسوار اشرار هجوم آورده سوارهاى احتشام الدوله جلوگيرى ميكنند و جمعى از اشرار را هدف گلوله كرده جنگ رسمى شده از اين طرف سه نفر سوار احتشام الدوله با دوراس اسب كشته شده ولى عدد مقتولين آنطرف معلوم نيست چند فقره راپورت از اغتشاشات آنجا قرائت شد و در راپورت روز بيست وهفتم درج شده بود كه امروز صبح جمعيت كردند كه اشراررا پراكنده نمايند. معلوم شد همان ديشب اردوى سالارالدوله با خودش فرار كرده اند والحمدالله مردم آسوده شدند.
آقا سيد محمد تقى- امروز صبح بواسطه قرب جوار بنده رفتم خانه نقيب السادات ديدم چادرى برپا بود و جمعى هم از ارباب تيولات حاضر بودند من بر ضد مجلس اين چادر را برپا نكرده ام چون ايام عزادارى حضرت صديقه طاهره است قصد عزادارى داشتم حالا كه اين القاء شبهه شده است من حاضر هستم كه رفع نمايم و همان چادرى كه در بيرون زده شده بود خوابانيدند بارباب تيول هم گفتم كه شما اگر عرضى داريد عريضه كنيد اين نحو شكايت كردن صحيح نيست خود جناب نقيب السادات هم چيزى نوشته است قرائت شد قريب باين مضمون بود چون ارباب تيول مرا بى غرض دانسته د راين دارالسپاده جمع شده و تظلمشان اين است كه سالها نان داشتند حالا براى اصلاح امور خودشان دستورالعمل ميخواهند.
نهم محض تعزيه دارى حضرت فاطمه اين چادر را زدم عريضه هم خود ارباب تيول عرض كرده اند قرائت شد. قريب باين مضمون سالها است كه امرار معاش ما از مواجب و مستمرى بوده واجداد ما با زحمات زياد هر يك بمراتب خدمت مستوجب مرحمت شده محض آسايش محل مواجب راتيول داده اند و آنها را آباد كرده ايم حالا باكثريت آراء قرارشد تيولات برگردد واز شاهكارها كه براى اشتباه كارى فراهم كرده اند اين استكه هر كس* حاج سيد نصرالله- اين مطلبى كه حاج ميرزا ابراهيم گفتند محل توجه است در حقيقت اين اشخاصيكه در انجمنها هستند اگر متروك شوند توليد فتنه وفساد ميشود و اما اينكه از طرف مجلس مأمور برود باعتقاد بنده وزير علوم كه در اين كار امتحان دادند چند نفرى را معين كرده بفرستند كه با اهالى همان انجمنها مذاكره كرده ارائه طريق نموده اگر همان اشخاص سزاوار هستند كه بسيار خوب والا تجديد انتخاب شود.
اديب التجار- اين چه سوء ظنى است كه نسبت بوكيل ميرود كه نبايد وكيل بولايات خود برود و اهل ايران تماما بى علم نيستند نظامنامه هم كه فارسى است از روى آن رفتار ميكنند گذشته سئوال ديگرى دارم كه آيا اين ترتيب در ساير جاها هم معمول هست يا نيست.
رئيس- در هيچ جا معمول نبوده ولى بواسطه پاره موانع كه پيش ميآيد لازم است عقيده آزاد است بايد رأى داده شود و نتيجه معلوم گرد.
آقا سيد علينقى- اينكار ملت است اگر بنا شد كسى برود بايد از وكلا باشد ولى اينكه وكيل هر ولايتى بجاى ديگر برود ملاحظه بيخود است.
آقا ميرزا مرتضى قليخان- اينمطالب را بنده گفتم كه وكيل هر ولايتى بجاى ديگر برود وجمعى اعتراض كردند علت آنرا عرض مينمايم كه همه تصديق كنندو آن اينست وكيل هر ولايتى لابد دوست دارد دشمن هم دارد لابد اسباب اتهام فراهم خواهد آمد ولى اگر چنانچه وكيل هر ولايتى بجاى ديگر برود اين اشكال پيش نخواهد آمد.
آقا سيد حسن تقى زاده- صحبت اين مطلب است كه وكيل هر ولايتى بجاى ديگرى برود اولا بايد ببينيم كه آيا رفتن وكيل لازم است يا خير وقتى كه يك دولتى قانونى شد بايد امورات آن مملكت از روى قانون رفتار شود اين مسئله انجمنها از كارهاى داخلى است و راجع بوزارت داخله و حكومتها است اگر از وكلا برود مخالف با قانون است. اگر كسى هم بنا شد برود بايد بطور معلمى برود در صورتيكه ما اشخاص كارى لازم داريم بايد از خارج معين شده برود و بعد از اين ملت بايد بداند كه مجلس دارالشورى در مركز فقط مشغول وضع قوانين است و ناظر در كار دولت است بايد ملت در ولايات حكومتهاى خود را شناخته اطاعت نمايند.
آقا ميرزا نظام الدين- بقانون نظامنامه بايد رفع اغتشاشات از حكام خواسته شود اگر از عهده برنيامدند آنوقت از طرف مجلس اگر لازم است كسى برود.
احسن الدوله- ما هنوز لباس پوشيدن خود را نميدانيم اين دلالت بر بى علمى ما ميكند اين لباس كه بايد بتن اين ملت بپوشانيم بايد درست پوشانيد نه يك آدم سفيدرو و دل سياه اين كار را بكند بايد الماس برليان باشد كه پاك و صاف باشد حال از هر كجا باشد لازم نيست وكيل باشد در هر حال ناظر از طرف مجلس لازم است.
حاج ميرزا آقا- بجهت رفتن كسى با نظامنامه محتاج بمخارجى است و حالا بودجه ما اقتضاى اينگونه مخابرجات را ندارد خوب است نظامنامه فرستاده شود اگر توليد فسادى شد بتوسط تلگراف اطلاع داده ميشود شايد در اغلب ولايات بخوبى و بدون فرستادن وكيل كار بگذرد.
وكيل الرعايا- ما يك اداره تفتيش لازم داريم كه رفع تمام اين مفاسد بشود گذشته اشخاصى كه مايل بدرستى وراستى هستند زيادترند از اشخاص مغرض و مفسد.
آقا سيد محمد جعفر- در بعضى ولايات به ترتيب صحيح انتخاب شده مثل اصفهان و شيراز وتبريز و اينگونه جاها حاجت بفرستادن مامور نيست هر گاه از جاهاى ديگر هم صدا بلند شد همانطور كه آقاى حاج سيد نصرالله فرمودند مامور معين ميشود و فرستاده ميشود (لايحه آقاى شرف الدوله در اين موقع قرائت شد.) چند فقره مطلب اهمى بنظر بنده رسيده كه لازم ميداند پيشنهاد اعضاء محترم مجلس شوارى ملى نمايد اگر تصويب ميفرمايند بموقع اجرى گذاشته شود. اولا بصاحبان حقوق و افراد قشون چنان وانمود كرده اند كه مجلس شوارى ملى در اداى حقوق آنها تكاهل و تسامح دارد و حال آنحه اعضا مجلس بصوت بلند فرياد ميكنند كه حقوق افراد قشون و حقوق سايرين بايد بدون كسر و نقصان عايد خودشان شود و نبايد مثل سابق در ميانه حيف ويمل شود در اين صورت بجهت اطمينان و اميدوارى آنها لازمست اعضا محترم مجلس شوراى در فكر تدارك و تهيه تنخواهى بوده باشند كه حقوق عقب مانده افراد قشون و سايرين بنظارت مجلس مقدس عايد آنها شود پس بهتر اين است اعضا محترم مجلس شورى اگر صلاح دانند اين مسئله را مطرح مذاكره فرمايند كه بچه شكل بايد تدارك تنخواهى شود تاحقوق آنها عايد و آسوده شود. ثانيا بجهت رفع انقلابات و اغتشاش ولايات اگر اعضا مجلس شورى راى بدهد لازم است نظامنامه هاى انجمنهاى ايالتى را عاجلا بصحابت وكلاى دانشمند كاردان بولايات روانه دارند كه بطور صحت ترتيب و انتخاب و انعقاد انجمنهاى ايالتى را بدهند و تكاليف آنها را مشخص نمايند واسباب آسايش و وسايل امنيت ولايات را فراهم آرند و ملت را بتاسيس مدارس و اعمال خيريه دعوت نمايند. ثالثا حالا كه ملت عزيز وطن خواه مملكت ايران باين مقام آمده اند كه در راه حفظ وطن و بيضه اسلام جان نثارى نمايند واز راه غيرت خون كرم آنها در عروق واعصاب بجريان آمده ميخواهند خودشان را فداى حفظ وطن و ترقى مملكت نمايند چه ضررى دارد از جانب دولت معلمين نظامى با بصيرت بولايات بروند و بر تمام طبقات ملت كه استعداد و لياقت مشق نظامى و جهاد دارند مشق نظامى ياد دهند و علم جنگ بياموزند در تحت قانون صحيح در اندك مدتى خواهيد ديد بدون اينكه دولت خرجى كرده باشد مملكت داراى قشون صحيح شده است ودر موقع لزوم و احتياج از راه وطن پرستى همه قسم جان بازى خواهند كرد. رقعه وزارت داخله قرائت شد قريب باين مضمون در مسئله اظهارات مجلس ملى راجع بجناب آصف الدوله جوابى نوشته اند سواد آن فرستاده شده جواب آصف الدوله قريب باين مضمون بود (البته ميدانيد كه تهمتى باين بنده زده اند ابداً در خراسان تا حال چنين امرى اتفاق نيفتاده شان وغيرت ايل زعفرانلو و غيره بالاتر از اينها است كه نسبت فروش دختر بآنها داده بشود يك نفر پيدا نشده كه بگويد در زمان سلطنت قاجاريه چنين كارى در خراسان اتفاق افتاد معهذا بجهت تحقيق بهر طور كه مجس صلاح بداند حاضرم.
آقا ميرزا فضلعلى آقا- يك مثلى معروف است كه ميگويند از بدهكار همين كه مطالبه طلب را نكردى طلب كار ميشود حالا مسئله آصف الدوله است حال گذشته ما را صرف نظر كرده هيچ گويا خيال دارد چيزى هم از حكومت بجنورد گرفته شود.
آقا ميرزا سيد محمد مجتهد- دو مطلب خيلى لازم است يكى فرستادن نظامنامه ها يكى تامين ولايات همه جا مغشوش شده است از اطراف شكايت ميكنند جان و مال مردم در خطر است. جوابى از طرف معاون وزارت داخله رسيده بود قرائت شد قريب باين مضمون (قرار شد فردا حضرت اشرف با هيئت وزراى مسئول دوساعت بغروب مانده بيايند ولى بطوريكه عرض شد مجلس علنى نباشد غير از وكلا حجج اسلام كسى از خارج نباشد همين طور در پايين عمارت از تماشاچيان كسى نباشد) بجهت قرائت نظامنامه اساسى صحبت شد گفتند امشب وقت نيست بماند از براى روز سه شنبه (در اينموقع مجلس ختم گرديد).
</section>
<section type="session" number="101">
جلسه: 101
مذاكرات روز دوشنبه 28 دارالشوراى ملى‏
امروز بر حسب معمول مجلس رسمى علنى تعطيل بود ولى چنانچه روز گذشته در مجلس رسمى قرار شد كه مجلسى از وزراء مسئول و حجج اسلاميه و وكلا عظام تشكيل شود تا در رفع اغتشاشات و دفع اختلالات بطور بيغرضى و چاره جويى مذاكره نموده قرار صحيحى بگذارند لذا پس از ورود هيئت وزرا رئيس عنوان كردند كه غرض از زحمت افزائى هيئت وزرا اين بود كه از براى امنيت بلاد و اصلاح امور مملكت كليه مذاكره شود و بمشاوره حجج اسلاميه و وزرا و وكلاى صحيحى داده شود. چند نفر از وكلا عنوانات مختلفه در بى نظمى مملكت اظهار داشته تنظيم و تامين كليه را در عهده قوه مجريه ثابت دانسته اقدام بدان را خواستار شدند.
اتابك اعظم وزير داخله- اين مطلب مسلم است كه انجام اينگونه مطالب بر عهده دولت است و اينكه تاكنون آن طور كه بايد اقدام شود نشده بواسطه دو امر بوده است يكى تمام نشدن دستورالعملهاى حكام است كه امروز حكام خود را بى تكليف ميدانند و ديگر مهيا نبودن اسباب والات اجرا در اين خصوص صحبتهاى زياد بميان آمد. جمعى از وكلا علت بروز و ظهور اين همه را اغتشاشات در اين چند ماهه كه مملكت مشروطه شده است اظهار داشته و در اين موقع آقا سيد حسين تقى زاده نطق مفصلى ايراد كردند شاهزاده فرمانفرما وزير عدليه شرح مبسوطى راجع بوقايعى كه از بيست سال قبل تاكنون اتفاق افتاده اظهار نمودند كه اين اغتشاش بعناوين مختلفه ديگر هميشه در خاك آذربايجان و شيراز وغيره بوده واختصاص باين چند ماهه اخير نداشته است.
حاج مخبرالسلطنه- (وزير علوم) كه اصلاح كليه امور مملكت موقوف و منوط بر تهيه پول است و تمام اين معايب و مفاسد كه عنوان ميشود ناشى از نبودن پول است و تمام اينها راجع بسابق است و نتيجه اعمال از چهل سال تا بحال است ربطى بامروزه ندارد عجاله بايد در صدد تهيه وتدارك پول برآمده علاج عاجلى بايد انديشيد و فعلا علاجى بهتر و سريعتر از اين نميشود كه بدون تسامح و اهمال تهيه و تدارك پولى بشودحضار عموما تصديق اظهارات ايشانرا نمودند.
وزير داخله- اظهار داشتند در اينكه بدون پول امورات اصلاح نخواهد شد شبهه نيست در اينصورت محتاج ميشويم بقرض، قرض را بايد از خارج كرد يا از داخل من با خداى خود در خانه كعبه عهد كردم كه هرگز از خارج قرض نكنم پس بايد از داخل قرض شود قرض از داخل هم موقوف است با تمام امورات بانك وقتى كه در فرنگستان بودم عنوان ترتيب بانك ملى در ايران خيلى قلوب مردم را متوجه بدينجا ساخته واين بانك اسباب افتخار ايرانيان گرديده ولى بعد از ورود بايران ديدم در اينجا هيچ خبرى نيست حالا خوب است حجج اسلام و وكلاء عظام همت كنند و مردم را تشويق نمايند تا عمل بانك انجام پذيرد بعد قرارشد براى صحبت دراصلاحات همه هفته يك روز كه روز دوشنبه بوده باشد مجلسى از حجج اسلاميه ووكلا و وزرا تشكيل شود و مذاكرات لازمه بعمل آيد. و بهمدستى و اتحاد واتفاق هيئت مقننه و مجريه جدا در اصلاحات اقدام شود انشاء الله تعالى.
</section>
<section type="session" number="102">
جلسه: 102
مذاكرات روز سه شنبه 29 ربيع الثانى دارالشوراى ملى.
خلاصه مذاكرات روز يكشنبه 27 را آقا سيد محمد تقى قرائت كردند.
اسامى اشخاصى كه از براى كميسيون قوانين تنقيح راجعه بحكام انتخاب شده بودند قرائت گرديد.
حسام الاسلام- معلوم است كه هر چيزى چنانچه آخردارد اول هم دارد و همچنين هر چه اول دارد آخر هم دارد حالا خوب است اولى هم از براى مدت وتوقف وكلا ودوره وكالت آنها معين شود.
احسن الدوله- مكرر گفتگو شد قرار شد اول حمل اول مدت باشد.
رئيس- خوب است تمام وكلا يك راى شده قرارى بگذارندبجهت اينكه نميشود منتظرورود تمام وكلا شد شايد يكى از وكلاى ولايات تا پنج سال ديگر حاضر نشوند.
آقا سيد حسن تقى زاده- خوب است هر مطلبى كه دراول اظهار ميشود اگر صلاح بدانيد مطرح شود بايد جداً سعى كرد كه اين مطلب تمام شود رأى هم گرفته شود فعلا همين مطلب گمان بنده اين است كه اول حمل باشد.
رئيس- مذاكره شود وزود ختم گردد.
 (جمعى گفتند كه اول حمل خوب است و منافى نيست)
در تعيين اول دوره مذاكرات زياد بميان آمد بالاخره قرار شد رأى گرفته شود فصلى كه در نظامنامه راجع بمدت دوره وكالت وكلا و اول مدت آن معين شده قرائت گرديد وقرارشد اين فصل عجاله تغيير داده شود و بجاى اين كه نوشته شده اول مدت موقعى است كه تمام وكلاى ولايات در مركز حاضر شوند اين قسم مرقوم شد كه اول هر دوره اول جوزا است و رعايت حضور تمام وكلاى ولايات نميشود. اين تغيير داده شد واين مطلب باكثريت آراء معين گرديد.
شروع بقرائت قانون اساسى شد مباحثات زياد بميان آمده بعد از قرائت سه ماده مجلس ختم شد.
</section>
<section type="session" number="103">
جلسه: 103
مذاكرات پنجشنبه غره جمادى الاولى دارالشوراى ملى‏
خلاصه مذاكرات روز 3 شنبه 29 را آقا ميرزا طاهر قرائت كردند.
آقا ميرزامحمود- اگر اجازه بفرماييد امروز كه پنجشنبه است و بايد مطالب متفرقه گفته شود مطلبى است عرض كنم.
رئيس- چون كار مهمى در بين است و آن قانون اساسى است بايد او را قرائت كرد.
آقا شيخ ابراهيم- خوب است در خصوص فرستادن نظامنامه انجمنها گفتگو شود و بعد قانون اساسى قرائت شود.
رئيس- در خصوص نظامنامه انجمنها حاجت بگفتگو نيست دولت بتوسط حكام فرستاده مجلس هم راى نداد كه كسى از طرف مجلس برود.
حاجى امام جمعه خوئى- جناب رئيس عجاله بايد كارى كرد كه اين انقلابات از ولايات رفع شود فرستادن نظامنامه بدون معلم از طرف مجلس نتيجه خوبى نخواهد داشت. اشخاصيكه در آن دوره انتخاب شده اند انتخاب آنها مطابق اين ترتيبيكه در اينجا نوشته شده نيست اگر چنانچه اين نظامنامه برود و انتخاب آنها مطابق اين نظامنامه نباشد و بخواهيد تغيير بدهيد منجر به اغتشاش خواهد شد.
آقا ميرعماد- اگر بنا بشود تغيير بدهند اسباب انقلاب خواهد شد د راين نظامنامه نوشته شده كه عده بيشتر از اينها كه حالا انتخاب شده اند بحال خود باشند مابقى را هم مطابق اين نظامنامه نباشد و بخواهيد تغيير بدهيد منجر به اغتشاش خواهد شد.
آقا ميرعماد- اگر بنا بشود تغيير بدهند اسباب انقلاب خواهد شد در اين نظامنامه نوشته شده كه عده بيشتر از اينها كه حالا انتخاب شده اند خواهد بود اين اشخاصيكه از سابق انتخاب شده اند بحال خود بشاند مابقى را هم مطابق اين نظامنامه انتخاب كنند.
حاج امام جمعه خويى- صحيح است مجلس نبايد مسئول شود ولى اگر انقلابى ظاهر شد آنوت چه بايد كرد چه ضرر دارد پيش از وقت جلوگيرى شود.
وكيل التجار- در باب اختلاف از بابت وكلاى سابق چنان بنظر مى آيد كه خيلى كم خواهد شد زيرا كه آنها از سابق باكثريت آراء منتخب شده اند و با كمال درستى مشغول شده اند اما از بابت كم و زيادى عده اعم از اينكه بروند يا نروند اختلاف خواهد شد.
آقا شيخ حسين- هشت ماه استكه در اينجا نشسته ايم و مردم ميگويند كه ما هيچ كار نكرده ايم در حقيقت هم همينطور است تاكنون ما گرفتار همين انجمنها بوديم حالا كار را بايد تمام كرد كه بعدها باز گرفتار نشويم.
رئيس- اين مطلب كوچك نيست در تمام ممالك انجمنها بدواً تشكيل شده و بعد مجلس ملى تشكيل داده شد ولى در اينجا برعكس شده حالا بايد اين انجنمها را منظم كرد.
آقا شيخ حسين شهيدى- هر وكيل كه از يك جايى معين كرده اند لابد اطمينان باو داشته اند حالا اگر وكيل برود و ترتيب انجنمها را بدهد بهتر است.
حاج محمد تقى- آنوقتيكه آن اغتشاش در قزوين بروز كرد شما در قزوين بوديد چرا نتوانستيد جلوگيرى نماييد؟
آقا شيخ حسين شهيدى- آنها چند نفرمعدودى بودند جزئى اغتشاش هم ظاهر شد بعد هم اصلاح شد.
حاج امام جمعه- اينكه ميگويندبا رفتن وكلا از عده وكلا در اينجا كم ميشود ما ميبينيم هر روزى كه مجلس منعقد ميشود لااقل بيست نفر از وكلا حاضر نيستند پس اگر همين عده بروند بولايات ورفع اين انقلابرا بنمايند چه ضرر دارد.
رئيس- آنروز را اكثر گفتند حاجت برفتن كسى نيست.
حاج امين الضرب- يك مأمورى لازم است برود ولى نه از طرف مجلس بلكه كسى باشد كه هم مجلس و هم وزارت داخله وهم وزارت علوم صلاحيت او را تصويب كنند اين ترتيب ضرر ندارد.
رئيس- اينكه از جانب دولت مأمورى برود يا نرود با خود دولت است ولى از طرف مجلس گفته شد كسى لازم نيست برود.
آقا سيد حسين تقى زاده- اين مسئله را عنوان كرد كه از طرف مجلس وكيل برود هيچ نبايد طرح كرد زيرا كه مخالف تمام قوانين است و بر فرض اكثريت آرائ علاوه باز مخالف قانونست ولى معلمى از طرف دولت براهنمايى مجلس برود ضرر ندارد.
رئيس- پس بايد اين مطلب را راجع كرد بدولت واگر لازم است اشخاصى را معين كرده بفرستند.
حاج امام جمعه- بلى نرفتن از طرف مجلس فائده اش اين است كه مسئوليت از عهده مجلس ساقط ميشود ولى مجلس نبايد در اين موقع بعد از اين همه انقلابات خود را بيطرف قرار دهد بايد در فكر برادران دينى خودمان كه مبتلا بصدمات هستند باشيم.
رئيس- پس رأى اينست كه كاغذى بوزارت داخله نوشته شود كه مأمورى بفرستند.
حاج سيد عبدالحسين شهشهانى- به طور مطلق بلكه مجلس هم باين اشخاص اطمينان و اعتمادى داشته باشد.
حاج سيد نصرالله- اطمينان را بايد وزارت داخله حاصل نمايد اگر نظامنامه قرائت شود معلوم ميشود.
آقا ميرز محمود خوانسارى- قبل از رفتن نظامنامه در ولايات اختلافى نبود حالا چه ضرر دارد نظامنامه برود هر گاه اختلافى ظاهر شد آنوقت مأمور برود.
آقا سيد حسن تقى زاده- بايد بدانيم كه كار در اين دنيا ترتيبى داشته يا آ" كه بايد ما تمام را د راين مجلس مطرح كرده مدتى در آن مباحثه و مداقه كنيم لابد ترتيبى در ميان بوده است مسئوليت را تمام بما نميدهند اگر هم قبول كنيم غلط است فقط بايد از وزارت داخله خواست الا اينكه وقتيكه او خواست مامور بفرستند صلاحيت اشخاص بايد بتصويب مجلس باشد قبل از وقت هم بايد تعيين مصارف ومخارج آن از طرف مجلس بشود.
حاج امام جمعه- ترتيبى را كه آقاى تقى زاده گفتند صحيح است اما چون اهالى اين مملكت مثل اهالى ساير ممالك نيستند مجبوريم پاره ترتيبات را در ميان بگذاريم.
اديب التجار- مگر اين نظامنامه غير از زبان فارسى نوشته شده در اينصورت حاجت برفتن معلم نيست بر وفق نظامنامه رفتار خواهند كرد.
لسان الحكما- چنانچه در اين جاپاره اختلافات هست كه بعضى خود را نسبت بمجلس ميدهند بعضى بدولت در ساير ولايات هم همينطور است پس بهتر است معملى از طرف وزارت داخله برود ولى در مجلس هم معرفى شود.
احسن الدوله- اين انجمنها اين همه خودكشيها كه كردند منتظر اين نظامنامه هستند اگر حكام پاره تحريكات نكنند بمحض رفتن اين نظامنامه خودآنها اصلاح ميكنند برويم بر سر قرائت متمم قانون اساسى.
آقا سيد عبدالله مجتهد- در نهايت اهتمام و دقت هر فصلى را دوبار سه بار بتكرار مداقه ومباحثه كنيد و خوانده شود كه باعث اطمينان ملت باشد.
رئيس- پريشب تااين ماده كه بايد هيئتى از علما تشكيل شود قرائت شد د راينجا مطلب ناتمام ماند كه آيا اين هيئت در خارج از مجلس باشد يا داخل در مجلس.
صديق حضرت- پيش از اين هم ماده ديگرى ناتمام ماند درخصوص تامين تبعه خارجه.
رئيس- گويا آن ترجمه غلط باشد.
وثوق الدوله- بهتر اين است اين طور نوشته شود اتباع خارجه از تمام قوانين مملكت بهره مند هستند مگر در جاهاييكه قانون مستثنى كنددر اين موضوع مذاكرات زياد بميان آمد قرار شد مجددا مراجعه شده بعد از تنقيح نوشته شود در خصوص ماده كه راجع بود بتشكيل هيئتى از علماء تغييراتيكه در آن ماده داده شده بود قرائت شد.
آقا سيد حسين تقى زاده- حق نظرى كه از طرف شارع مقدس بعلما داده شده بر سبيل عموميت است علماء كليه در تطابق احكام جزئيه با قواعد كليه نظارت دارند در اين صورت نميشود اين حق عمومى را سلب ومنحصر بافراد مخصوص كنيم.
 (در اين موضوع مذاكرات زياد بميان آمد و آقاى حاجى ميرزا على آقاى تبريزى مباحثات و مناقشات علمى زياد نمود)
 (مجلس ختم شد).
</section>
<section type="session" number="104">
جلسه: 104
مذاكرات روز شنبه 3 جمادى الاولى دارالشوارى ملى‏
خلاصه مذاكرات روز پنجشنبه غره را آقا سيد محمد تقى قرائت كردند.
آقا ميرزا محمود خوانسارى- اولا عقيده بنده بر اين است كه اگر بنا بشود ما هر روزه يكساعت بغروب مانده در اين جا حاضر شويم و تا دو از شب گذشته يكى دو فصل ازقانون اساسى خوانده شود و بمباحثات علمى بگذرد گمان داريم كه خيلى بطور بيانجامد بهتر اين است كه قرار شود از طرف صبح چند ساعت وكلا حاضر شده سريعا قانون اساسى را تنقيح نمايند طرف عصر هم از ساير مطالب گفتگو شود ثانيا چند فقره مطلب است كه بخاطر بنده رسيده است عرض ميكنم جواب بفرماييد.
چند روز قبل در اين مجلس گفتگو شده وقرار شد همه هفته يكروز هيئتى از وكلا ووزرا مسئول جمع شده كميسيونى تشكيل داده در اصلاحات مملكتى صحبت كنند گويا تاكنون وقوع نيافته ديگر اين كه قرار شد كميسيونى تشكيل شود از جهت نتايج و تصحيح دستورالعمل حكام چطور شد؟
رئيس- از فردا تشكيل ميشود.
آقا ميرزامحمود خوانسارى- مطلب ديگر درخصوص دويست و شصت هزار تومان كه بوزارت جنگ داده شد قرا ر شد صورتى از آن بمجلس بدهند و صورتيهم فرستاده اند ولى بهمين حال باقى مانده خوبست اجازه فرماييد قرائت شود كه اگرتقلبى در اين باب اخطارى بوزارت فوائد عامه بشود چطور شد.
رئيس- قرار شد از طرف خود شما يادآورى شود.
آقا ميرزا محمود- گويا نوشته شده و جواب هم داده شده كه اينكمپانى داراى سندى نيست (گفته شد كه امتيازنامه در دست دارند ولى دو سه ماه بيشتر بموعد انقضايش باقى نمانده).
آقا ميرزا محمود- مطلب ديگر در باب حقوق اجزاء اداره نظميه گويا سى هزار تومان داده شده و آنها مطالبه شصت هزار تومان ميكنند گويا خيال دارند مثل سابق رفتار كنند با اين وضع حاليه دور از انصاف است ما اگر بخواهيم چهارصد پليس ترتيب بدهيم و هر كدامى را ماهى پنج تومان حساب كنيم در سال سى هزار تومان ميشود اضافه نميشود خوب است رقعه بوزارت داخله نوشته شود كه اقدامى كنند كه ديگر از اين اشتباه كاريها نشود.
 (شروع بقرائت قانون اساسى شد ماده كه راجع بود بنظارت هيئت علما در قوانين موضوعه مجلس قرائت شد در لزوم اضافه كردن اين ماده بر قانون اساسى مذاكرات بميان آمده بالاخره ورقه رأى متنشر باكثريت آراء قرار شد اين ماده بر قانون اساسى اضافه شود.)
نطق آقا ميرزا فضلعلى آقا وكيل آذربايجان‏
در باره الحاق ماده نظارت هيئتى از علما بقانون اساسى‏
درزمان استبداد ميگفتند كه فلان حكم شرعى و فلان حكم فرعى مقصود از حكم فرعى حكمى بود كه مدعى قرارى ميداد كه درماده فلان باين ترتيب بايد رفتار نمود يا در خصوص موردى ميگفت كه من چنان حكم ميكنيم اكنون كه ما مجلس شورايى ملى داريم و در اين مجلس بنا است كه قوانين معين شود و همه كس بآن قوانين رفتار نمايد واحدى با استبداد حكمى نكند ما را حكم شرعى كه مقابل و ضد حكم شرعى باشد در مملكت نخواهد بود زيرا كه قانون احكام واجب و حرام را تغيير نخواهد داد واجبات و محرمات شرعيه بجاو حال خود باقى خواهد بود و قوانين كه بتصويب مجلس مقنن خواهد شد عبارت خواهد بود از دو قسم مطالب اول امورى كه شرعا بطور كليت امر بآنها شده و تعيين خصوصياتش منوط بتصويب علماء و مقتضيات اعصار است مثل عمل نظم كه شرعاً تهيه قشون براى دفاع از مسلمين و حفظ حدود بلاد اسلاميه و امنيت طرق وشوارع و نحوها واجب است و تعيين اينكه اهل نظام چندساله باشند و تا چند مدت سرخدمت بوده بعد تبديل شوند از عشاير و شهرها و دهات همگى داخل خدمت شوند يا از روى بنيچه يا عدد نفوس مقررى هر يك چقدر باشد همه اينها از اموريست كه تعيين آنها موكول بنظر علماء عقلاى و هر عصر است دوم امورى كه بالاصاله مباح است ليكن براى حفظ نظام كه واجب بر همه مسلمين است لابد بايد التزام بفعل يا ترك آنها بشود نه بعنوان تشريع اين قوانين در اين قبيل موارد حقيقه تعيين مصدديق براى واجبات شرعيه بحسب اقتضاء زمان خواهد بود و در باب ماليات هم باز حكم خلاف شرعى نخواهد بود زيرا كه شرعا وجوهى براى مصالح مسلمين معين ومقرر است و اگر آن وجود كافى نباشد براى حفظ بيضه اسلام و حفظ نظام آنچه لازم است بايد مسلمين تهيه نمايند بهر نحوى كه علماء و عقلاء صلاح دانند قرار ميدهد و خلاف شرعى را مرتكب نميشوند و اگر بجهة معاهدات دول و نحوها در بعضى مواد واجراى احكام شرعيه اوليه متعذر شود من باب الضرورات تبيح المحظورات باز با تصويب علما احكام ثانويه بدل آنها ميشود پس بهيچ حكم قانونى مجلس محترم مخالف شرع نخواهد بود اگر بعضى اقسام اين احكام را احكام عرفيه ميگوييم مراد احكام عرفيه مخالف با شرع نخواد بود تمام وكلاى مجلس محترم مسلم ميدارند چند امر را اول اينكه قوانين مجلس مخالف شرع نخواهد بود دوم اينكه مخالف شرع قانونى است كه پيدا نخواهد كرد سوم اينكه تعيين مخالف وعدم مخالف پيش از تصويب مجلس محترم خواهد بود پنجم اينكه مجلسى كه غير از مجلس شورى و مجلس سسنا باشد براى اين عمل منعقد نخواهد شد و ترتيبى كه اكنون بعد از تبادل افكار صائبه داده شده و حاوى تمام امور مزبوره است علتى براى تأخير تصويبش نيست.
</section>
<section type="session" number="105">
جلسه: 105
مذاكرات روز يكشنبه چهارم جمادى الاول دارالشوراى ملى‏
خلاصه مذاكرات روز شنبه 3 آقا سيد محمد تقى قرائت كردند.
 (امروز وثوق الدوله بنيابت رئيس حاضر بودند).
احسن الدوله- صورت لايحه ايست كه از طرف انجمن عرايض درخصوص تمبر بمجلس مقدس ميرسد سابقا در مجلس قرائت شد خوب است اجازه فرماييد مجددا قرائت شود و راى گرفته شود عجالة از وقتى كه اين تتريب را معمول داشته ايم مبالغى از عرايض بيهوده كاسته شده لايحه قرائت شد.
سيد الحكما- اين ترتيب از براى آن است كه در جواب عرايض تاكيد شود و معجلا جواب بدهند.
موثمن الممالك- آيا لازم است كه مجلس مردم را بعريضه نگارى دعوت نمايد يا خير چون از مضمون اين لايحه چنين معلوم ميشود.
احسن الدوله- مقصود خلاف اين است بلكه مقصود جلوگيرى از عرايض بيهوده و بيجا است.
محتشم السلطنه از طرف وزارت داخله بمجلس آمدند و چنين اظهار داشتند كه در باب پليس هاى شهر مسبوق ميباشيد كه چند روز قبل رئيس نظميه را در اداره نظيمه توقيف و حقوقشان را مطالبه نمودند در صورتيكه گمان ميكنم كار آنها بهتر از سايرين است در هر صورت پاره اقدامات شده جناب مخبرالسلطنه را فرستادند كه آنها را متقاعد سازند ولى آنها قبول نكردند بعد سپهدار رفته وبعد از گفتگوى زياد سندى از سپهدار گرفتند كه بآنها پولى بدهند و بحسابشان رسيدگى نمايند امروز را در خانه سپهدار جمع شده پاره اظهارات كرده اند.
حاج امين الضرب را فرستادند كه آنها را متقاعد نموده وجهى امروز بآنها بدهند و باقى را هم باقساط روزانه بپردازند باز قبول نكرده اند كه ما تمام حقوق را نقداً ميخواهيم. حالا هم قبل از شرفيابى بنده باينجا وزير مخصوص را فرستاده كه آنها را باين ترتيبى كه حاج امين الضرب قرار داده اند راضى نمايند.
غرض و مقصود اطلاع دادن بمجلس مقدس است كه دو نكته را ملاحظه نمايند يكى اينكه امشب شهر باين حال نماند ديگر اينكه اينها در آنجا نمانند.
آقا ميرزا محمود خوانسارى- ببينيم جناب وزير داخله چه صلاح انديشى كرده اند در اينموقع.
محتشم السلطنه- در باب امنيت و حفظ شهر گويا قرار گذاشته اند كه قزاق گذارده شود و از بابت ماندن آنها هم در آنجا بايد جلوگيرى شود و آنها را پراكنده كنندو عجالة سربازى گذاشته شود كه هرزگى ننمايند.
آقا ميرزا محمود خوانسارى- ديروز در مجلس عنوان شد كه آنها شصت هزار تومان ميخواهند معلوم نيست از روى جه حسابى است اين اندازه مطالبه ميكنند.
محتشم السلطنه- شصت هزار تومان ميخواستند بيست هزار تومان و چيزى بآنها داده شد و فعلا قريب سى هزار تومان و چيزى طلب دارند كه تمام آنرا نقد ميخواهند و اين ترتيب امروز متعسر است با اين وضع حاليه مقصود اين بود كه مجلس محترم مسبوق باشد.
محقق الدوله- اين قرار قطعى كه گذارده ايد بچه ترتيب است مجلس ميتواند مطمئن شود.
حاج محمد اسمعيل آقا- اطمينان مگر بچه ترتيب ميتوان داد در صورتيكه با اين حال بى پولى قرض شده كه روزى يكهزار تومان بآنها داده شود.
محتشم السلطنه- خوب است يك نفر از طرف مجلس برود تا پاره از اقدامات نشده آنها را متقاعد كنند.
وكيل التجار- گمانم اين است كه رفتن از طرف مجلس صحيح نيست چند نقر از صاحبمنصبان آنها خواسته شوند و در اين جا گفتگو شود.
آقا ميرزا فضلعلى آقا- قزاق و سربازى كه از براى مستحفظى شهر بگذارند بكار نميخورد و مجلس تكليف ندارد كه بفرستد ژاندارم و پليس را آورده متقاعد سازد وزارت داخله بهر ترتيبى كه صلاح ميداند آنها را متقاعد نمايد.
حاج محمد اسمعيل آقا- اگر اجزاء ادارات چنين بدانند كه هر كارى در اقتدار آنها است و دولت نميتواند جلوگيرى نمايد باعث فساد ميشود دولت هر قسم ميتواند بايد شهر را حفظ كند.
شرف الدوله- در صورتيكه آنها باين ترتيب متقاعد نشوند همانطوريكه وزارت داخله اظهار داشته اند رفتار شود.
 (در اين موقع لايحه از طرف هيئتى از محترمين كه همه روزه در دارالشورى حاضر ميشدند واين ايام بواسطه پاره حركات كه منافى نظم و ترتيب مجلس بود مطلقاً قدغن از ورود شده بودند بمجلس رسيد قرائت كردند قريب باين مضمون بود.)
 (چند روزى است ممنوع از دخول بعمارت بهارستان شده ايم با كمال ادب عرض واستدعا ميكنيم كه اجازه دخول فرموده تا بمحض ظهور حركت خلاف از چند تن تضييع حقوق سايرين نشود و بعد از اينهم بهيچوجه مخالف نظم و ترتيب مجلس مقدس چيزى بروز ننمايد.
حاج محمد اسمعيل آقا- بعقيده بنده اذن دخول داده شود صحيح است.
سيد الحكما- اين موكلين ما در تمام مراتب مثل خود ما هستند و اگر حركت خلافى صادر شده ناشى از شدت هواخواهى و عشق واقعى آنها باين اساس بوده.
مستشارالدوله- در اين كه در بعضى از اقدامات آنها وكلا را مجبور كردند شبهه نيست ولى مسلم است از روى غرض نبوده حالا بهمين چند روزه هم قدرى متنبه شده اند خوب است اجازه داده شود كه وارد شوند.
حاج امام جمعه- ملت حق دارند باين مجلس اين مطلب هم مسلم است ولى ميخواهم بدانم آيا حفظ تنظيم اين مجلس جز در عهده خود اين ملت است پس بايد وارد شوند ولى عقلاى آنها در پاره اقدامات از بعضيها جلوگيرى نمايند.
آقا سيد حسن تقى زاده- همين قسمى كه حاج امام جمعه گفتند صحيح است ولى عقيده بنده اين كه اين قراقهايى كه در مجلس مامور حفظ تنظيم هستند در هر وقعى حركتى كه مخالف نظم و ترتيب باشد ببينند شخص مرتكب را از عمارت خارج نمايند عقلا هم بآنها همراهى كنند نه اينكه ضديت واقع شود.
در اين باب مذاكرات زياد بعمل آمد متفقا راى دادند كه بايد وارد شوند ولى حفظ تنظيم هم بايد رعايت شود در اين موقع لايحه از طرف طايفه زرتشتيان بمجلس رسيده بود قرائت شد و عين آن درج ميشود.
لايحه زردشتيان‏
با كمال التجا و التماس مرض پرداخته خاطر معدلت مظاهر موسسين قوانين انصاف و مردم دارى امنا و وكلاى مجلس شوراى ملى ادامه الله بركاتهم را مستحضر ساخته رجاء واثق داريم كه پس از چهار عريضه عاجزانه و لايحه دادخواهانه غور رسى و بجواب شافى و كافى مفتخرمان فرماييد البته خاطر مبارك همه آقايان معظم مستحضر است كه غرض از اينهمه مباردت فدويان تحصيل اطمينان و وثوق به بقاى جان و مال و ناموس و شرف انسانيت خودمان بوده و هست و آن اطمينان حاصل نشود مگر به توجهات منصفانه آن دادگران واز توجهات دادگرانه آن حاميان عدل و انصاف وقتى تسلى و دل آسائى يابيم كه بدست خط مبارك سرفراز و مطمئنمان سازيد و رفع القاء شبهات وارد بشود كليه منظور و مقصود بر آن بوده و هست كه ما باوضاع حاليه هيچ اميد و اطمينانى به بقاء هستى خود نداريم و اشرار و اوباش و فتنه جويان كه پيوسته منتظر فرصت اند امروزه ما را بانواع و اقسام تهديد و تحويف مينمايند و در اين حال خوساتار آنيم كه بدانيم آيا آنچه ميگويند حقيقت دارد يا خير و چيزى كه ميگويند اينست كه حقوق ما طابعه بكلى در دفتر انصاف ثبت و منظور نشده از شركت در نعمت مساوات و فيض و رحمة العالمين مجزى شده پس حيات و مماتمان حكم واحد خواهد داشت اگر چنانست كه نه بر مرده بر زنده باد بايد گريست واگر از حقيقت دور است چرا فدويان را بجواب شافى و كافى مفتخر نميفرماييد. عمده واصل مقصود ما اينست كه اگر انسانيم د رحفظ حقوق در شماره ناس محسوب شويم تعيين مقامات انسانيت امكان ندارد مگر بحفظ شرف انسانيت و پاس شرف انسانيت نشود مگر بمساوات در حقوق انسانيت ما عرض نميكنيم در قوانين مذهبى ديگران شريك و سهيم باشيم بلكه عرض ما بر مساوات حقوق مملكتى و مجازات است واين نكته را ما نه فقط براى حفظ يك شرف شخصى طالبيم بلكه براى ثبوت شرف عدالت قانون اسلام و براى شرف رعيت دارى شاهنشاه دل آگاه و براى شرف درجات انسانيت و براى شرف دادگرى موسسين و مقننين قوانين مملكت دارى و آن شرف اخرى شرف طايفه گى خودمان است بنابراين باين عريض چهارمين كه خلاصه عرايض قبل است عرض حال خويش را در حضور وكلاى مجلس مقدس ختم مينماييم و با كمال رجاء و التجاء استدعا داريم حفظ هر يك از اين شرفها منظور شده كه جمله بالفاظ گوناگون و مقصود يكى است ما را بدان مژده را فراز نماييد كه بيش از اين سرگردان وحيران نباشيم (اگر چه كجا دانند حال ما سبكباران ساحلها) كه دستى برسانند و ما را از ورطه هلاك نجات دهند ولى از آنجايى كه بمصداق الانتظار اشد من الموت هرآنى دچار حرفى و فكرى هلاك آميز و نزعمان طولانى شد مستدعى هستيم تكليف حيات و مماتمان را در جواب معين و مرحمت فرماييد كه هر طرفى هستيم زودتر و اينرا هم ضمنا عرض نماييم كه هر گاه حفظ حقوق مملكتى و مجازات عامه رعايا بهمين لفظى كه عرض ميشود بمساوات شرط نشده باشد ديگر اميد زيست براى ما نيست و تاب تيغ جفاى ظالمين نداريم پس در جواب ساير تكاليف ما را هم معين فرمايند كه حاجت بعرايض متعدد نباشد و وقت عزيز آن سروران بيش از اين صرف ممدومات نشود زياده مبادرت نورزيده مجدد مستدعى جوابيم.
المطاع- فدويان دادخواه زردشتيان.
آقا محمد وكيل التجار- چنانچه خود آنها عرض كرده اند قصد تساوى در حقوق اسلامى ندارند مقصود آنها تساوى در حقوق مجازاتيست گويا ديروز نبوده اند تساوى حقوق سياسى در قانون اساسى منظور شده در اينصورت مقصود آنها بعمل آيد.
حاج سيد عبدالحسين شهشهانى- گويا اذهان آنها بترتيبات سابق و پاره حركات كه بخلاف شرع با آنها ميشد مسبوق نيست بايد بدانند كه حالا مثل سابق نيست البته تمام حقوق آنها از حيث مال و جان محفوظ خواهد بود و كسى متعرض آنها نخواهد شد خوبست حجج اسلام هم در جواب آنها مرقوم فرمايند كه بحكم اسلام مال وجان شما محفوظ است. آقا ميرزا محمود خوانسارى- اينها جواب خواسته اند اعتقاد بنده اين است كه در انجمن جداگانه نشسته هر طور جوابى كه صلاح است داده شود.
حاج امام جمعه- اينها 1300 سال است با ما بوده اند وحقوقى داشته اند و با آنها رفتار شده حالا ما حتى الامكان درصدد هستيم كه حقوق آنها را زياد و محكم نماييم نميدانيم محركين آنها كيانند كه اين قسم اصرار ميكنند.
آقا سيد حسن تقى زاده- هرچه ميگوييم بطرف خودمان ميگوييم و در اين چهار مرتبه تماما بكنايه گذشته و ما ميدانيم كه حقوق شرعيه تغيير پذير نيست ما هم ميخواهيم كه حقوق آنها را زياد و محكم نماييم ولى بايد فهميد كه اين تظلم از كجا است و جهة چيست محرك لازم ندارد ظلم خودش محرك قوى است تاكنون هيچ ميدانيد چه ظلمى بآنها شده است و آنها خيال دارند كه مهاجرين خود را بوطن اصلى خود عودت دهند پس بايد حتى الامكان حفظ حقوق آنها را بكنيم.
حاجى امام جمعه- صحيح است اگر سابقا ظلم ميشد بماها هم ظلم ميشد ولى از اين ببعد برخلاف رفع ظلم خواهد شد.
حسام الاسلام- زردشتيها اولاد ايران هستند همانطور كه سايرين بيدار شده اند آنها هم بيدارشده اند نميشود جلوگيرى كرد اينها در اين آب و خاك حق دارند. در قانون بنويسيد تا راحت شوند.
وثوق الدوله- وزير ماليه براى ترتيب ماليه امسال تكليفى نوشته بودند كه بحكام تلگراف شود با اينكه اين مطالب از تكاليف ايشان است چنين اظهار داشتند كه محض همراهى تلگرافى هم از طرف مجلس بحكام بشود.
صورت تلگراف بحكام قرائت شده قريب باينمضمون‏
 (كميسيون ماليه مشغول تصفيه دستورالعمل است شايد چند روزى طول بكشد از طرف وزارت ماليه دستورالعملى تلگراف شده البته حكام با احتشام بهمان ترتيب رفتار نموده ماليات را با تفاوت عمل وصول نموده دستورالعمل پرداخت حقوق مردم هم داده خواهد شد چند روز ديگر هم دستورالعمل ديوانى ميرسد.)
 (گفتند قيد تفاوت عمل بطور مطلق صحيح نيست بايد صورت آن تلگراف وزير ماليه ديده شود.)
آقا محمد وكيل التجار- اين كه گفته شد دقت نظر شود بجهة آنست كه اكثر حكام مثل پارسال باتمام تعديات كه حكومتها ميكردند مشغولند با وجود اين بطور مطلق نوشتن نميشود بايد تلگراف وزارت ماليه را ديد.
آقا سيد حسن تقى زاده- دو ماه پيشتر شكايات فوق العاده از همه طرف شنيده و بهر ترتيب اقدام شد رفع نگرديد بالاخره قرار شد كه فهرست شود بوزارت داخله فرستاده شود نوشته و فرستاده شد حال ده روز است جواب نيامده مخصوصا مسئله حاج آقا محسن كه سه روز مسافت است بهمين ترتيب مانده خوب است يادداشت شود كه از وزارت داخله جواب مطالبه شود.
آقا سيد مهدى- بنده عقيده ام اين است در باب دستورالعمل وصول ماليات يك اعلانى شده بتمام ولايات منتشر شود كه سند در دست مردم بوده بهمان ترتيب ماليات خود را بدهند.
آقا محمد- از طوالش تلگرافات سخت رسيده كه چند انجمنى كه داشتند متفرق ساخته اند جمعى پراكنده و فرار كرده اند چند نفر هم از قرار معلوم مقتول شده اند حالا سه چهار هزار جمعيت از تلگرافخانه آستارا متظلم بعرض آنها هم رسيدگى نشده ارفع السلطنه مشغول ظلم است.
حاج سيد نصرالله- تمام تقصير خودمان است يك مطلبى كه مطرح ميشود اقدام نميكنيم كه نتيجه از او گرفته شود چنانچه امروز چند مطلب مطرح شده و هيچكدام بجايى نرسيده حالا اين تلگراف ماليه اگر لازم است تمام بشود واگر لازم نيست چرا مطرح شده است.
وثوق الدوله- معلوم است كه وصول ماليات باختلاف بوده از بعضى جاها دو ماه بسال مانده و بعضى شش ماه از سال گذشته حالا از اكثر جاها گرفته شده است پس لازم است دستورالعملى از طرف وزارتماليه داده شود. و اگر حالا دستورالعمل داده نشود دچار پاره مشكلات خواهيم شد تلگرافى در اين خصوص بحكام كردند بهمان ترتيب كه مجلس تصويب نموده كه همان تفاوت عملى كه حكام كل ميدادند زيادتر گرفته نشود.)
وثوق الدوله- وزارت ماليه اول سال از مامورين ماليه التزام گرفته اند و صورت داده اند تفاوت عملى كه حكام كل ميدادند زيادتر گرفته نشود اگر تخطى نمايند لابد وزارت ماليه مواخذه خواهد كرد در اين صورت تلگراف ضررى ندارد.
</section>
<section type="session" number="106">
جلسه: 106
مذاكرات روز سه شنبه 6 دارالشوراى ملى‏
خلاصه مذاكرات روز يكشنبه 4 رآقا سيد محمد تقى قرائت كردند.
 (در خصوص تلگرافى كه از طرف مجلس قرائت شده بود كه بولايات در خصوص پرداختن ماليات مخابره شود در صورت خلاصه سهواً نوشته شده بود كه تصويب شد.)
آقا محمد وكيل التجار گفتند كه تلگراف مرقوم روز يكشنبه تصويب نشد و معلق شد بر ملاحظه صورت تلگرافى كه از طرف وزير ماليه بولايات مخابره ميشود.
رئيس- چون در روز يكشنبه در مجلس حضور نداشتند از عنوان تلگراف استفسار كردند تشريح شد كه تلگرافى از وزارت ماليه بولايات در اخذ ماليات مخابره نموده تلگرافى راهم ممد بر آن تلگراف از مجلس نوشته شده بود تفاوت عمل بطور اطلاق نوشته شده و خوف پاره اشتباه كاريها ميرفت از طرف مجلس تصويب نشد كه اين تلگراف مخابره شود اغلب وكلا تصديق كردند.
مخبرالملك- اينكه در صورت مجلس سهو شده حرفى نيست ولى ببينيم اين ايراد وارد است يا نه.
رئيس- در آن لايحه كه آنروز در مجلس بر طبق آن رأى داده شد تفاوت عمل بطور اطلاق بود و ترتيب آن در عهده وزارت ماليه است.
آقا ميرزا فضلعلى آقا- ماليات كيلة راجع بمجلس شده كيفيت گرفتن و فروعات آن بايد بتصويب مجلس باشد يا نه.
رئيس- مجلس فقط تصويب مينمايد كه ده يك يا ده دو بگيرند ديگر كيفيت وصول آن با وزارتخانها است.
آقا ميرزا فضلعلى آقا- پس دستورالعمل كه براى وزارتخانها نوشته ميشود چه چيز است.
رئيس- دستورالعمل با مجس است بطور كلى تطبيق با جزئيات از وظيفه مجلس خارج است مجلس بايد قوانين كليه را وضع نمايد.
حاج سيد عبدالحسين شهشهانى- اينكه فرموديد صحيح است كه كيفيت وصول ماليات را وزارت ماليه است ولى در باب تفاوت عمل قرار شد فقط تفاوت عمل كه حكام كل ميگرفتند جزو ماليات شود صورت ورقه راى خوانده شده مشعر بر اين بود كه حكام و مباشرين از تفاوت عمليهاييكه علاوه بر اصل مالايت جزء جمع معامله ميكردندو مبلغى از آن باسم پيشكشى عايد خزانه دولت ميشد هر چه عايد دولت ميشده امساله هم جزو ماليات باشد.
آقا ميرزا سيد علينقى- از اين عبارت معلوم ميشود كه تفاوت عمل بطور كلى نبايد گرفته شود آن روز هم مذاكره شد جزو ماليات شود و زائد از آن گرفته نشود.
مخبرالملك- مفهوم اين عبارت اين است كه صورتهاييكه بوزيرماليه داده ميشود بعد از تحقيق از روى آن صورتها گرفته شود و وزير ماليه مسئول باشد.
ثقة السلطنه- عنوان تفاوت عمل اين چيزها نيست تفاوت عمل آن چيزى است كه در كتابچه جزو حكام نوشته شده است.
احسن الدوله- تشريح تفاوت عمل اين است كه مثلا دستورالعملى براى پيشكار آذربايجان از اينجا فرستاده ميشود و او يك معامله با حاكم خوى دارد حاكم خوى تفاوت عمليكه بعنوان جزم و چوب فلك ميگيرد اين تفاوت عمل جزو ماليات نيست.
رئيس- ترتيبى كه وزارت ماليه داده است محل شبهه نيست عينا در اينجا موجوداست قرائت شود صورت قرائت شد كه ترتيب اخذ ماليات و تفاوت عمل را امسال حكام والا احتشام بتفاصيل و شرايطيكه صورت داده ميشود و چاپ كرده بولايات هم فرستاده ميشود اخذ و دريافت نمايند با آن شرايط مقرره در صورت دستورالعمل وزير ماليه بعد از قرائت وكلا تصديق كردند كه اين ترتيب صحيح است تلگراف در تاكيد اين صورت مخابره شود ضرر ندارد.
رئيس- اينكه گفتم اين صورت خوانده شود از براى آن است كه مجلس نبايد متوقع باشد كه هر دستورالعملى كه از هر يك از وزارتخانها صادر ميشود بمجلس فرستاده شود ودراينجا تصويب مينمايند بلكه بايد مجس بصحت عمل وزارتخانها مطمئن باشد.
وثوق الدوله- خوبست تلگراف مجلس هم قرائت شود- قرائت شد همه تصديق كردند كه مخابره شود.
حاج سيد عبدالحسين شهشهانى- خوب است صورت دستورالعملى كه وزارت ماليه از جهت حكام فرستاده اند چاپ شود و باطراف منتشر شود.
حسام الاسلام- بايد آقايان وكلا بكميسيون اطمينان داشته باشند تا آنچه در آنجا نوشته و تصويب ميشود حاجت نباشد كه جزئيات آن در اينجا مجددا مذاكره شود.
آقا سيد مهدى- در باب عمل نان همه ميدانند كه چه مشكلاتى پيش آمده و تاكنون چه مقدار بدولت ضرر و خسارات وارد آمده خوب است از وزارت ماليه صورت جنس كه بانبار وارد ميشود خواسته شود تا مقدار آن كه معين شده گفتگو شود.
وثوق الدوله- وزارت ماليه فعلا نميتواند اين صورت را بدهد چون صورت تنقيح نشده مشكل است يك مطلبى را چندى قبل يكى از وكلاى عظام مذاكره كردند كه بايد جنس طهران يك قدرى جرح و تعديل شود اگر اين مسئله مطرح و مذاكره شود جنس طهران زياد ميشود حالا هم بهمين جهة كه پاره ترتيبات داده نشده وزارت ماليه نميتواند صورت بدهد.
آقا محمد وكيل التجار- در اين باب سابقا گفتگو شده و عقيده بنده اين است كه همانطوريكه حكم شد جنس ديوانى تسعير نشود همين طور هم قرار بدهند جنسى كه از بابت حقوق داده ميشود تسعير شود.
آقا ميرزا محمود خوانسارى- بنده اطلاع دارم اشخاصى را كه هيچ اسب ندارند و مبالغى جنس از بابت چيره و عليق ميگيرند و انبار ميكنند.
رئيس- يك مقدارى دولت حاصل خالصه دارد يك مقدارى هم از بابت ماليات جنس اربابى بايد در اين باب گفتگو شود و تصويب نمايند كه اين جنس بكلى داده نشود و بانبار نيايد بصاحبان حقوق وجه نقد از بابت جنس بقيمت عادله داده شود كه مردم آسوده شوند.
آقا سيدمهدى- چون وقت تنگ است خوب است ورقه راى منتشر شود مدت كمپانى هم قريب بتمام شدن است اگر قبل از وقت رعايت نشودعمل نان هم مثل امروزهرج و مرج خواهد شد.
رئيس- امروز مذاكره شود تصويب و اخذ رأى موقوف باشد از براى روز پنجشنبه همين طوريكه گفتند تسعير شود بايد همين طور هم در خصوص قيمت و پول آن مذاكره شود كه بصاحبان حقوق برسد.
آقا ميرزا فضلعلى آقا- اين مطلب نه اينكه از براى طهران بخصوص نافع باشد بلكه براى تمام ولايات خوب است و ميبايد معين شود كه چقدر بايد گندم و جنس ذخيره شود كه معادل آن وزارت ماليه تهيه نمايند.
آقا سيد مهدى- چندسال است كه ما در خاطر داريم كه همه ساله دولت متضرر ميشد و رئيس خالصه بهر ترتيب كه ميدانسته رفتار نموده حال امسال مجلس بايد ترتيب صحيحى قرار بدهند كه مردم آسوده شوند.
آقا سيد حسين- اينكه فرمودند 48 هزار خروار مال خالصه است دوازده هزار خروار مال اربابى معين شد كه شصت هزار خروار است گويا كمپانى حاضر شده كه عمل نان را قبول نمايند پس تا زود است بايد اين صورت را وزارت ماليه بدهند تا معين شود كه اين شصت هزار خروار بانبار وارد ميشود و بارباب حقوق هم پول بقيمة عادله داده شود.
آقا مشهدى باقر- در سال صد هزار خروار مصرف گندم اين شهر است بايد اين مقدار امروزه تهيه شود باين طور پنجاه هزار خروار را دولت تهيه نمايد پنجاه هزار را هم مجلس امروز قيمتى معين نموده از ارباب ملك گرفته شود. فردا صاحبان املاك نگويند نداريم و بقيمت گزاف بفروشند.
رئيس- همان قدريكه در دست دولت محفوظ دانسته بدهد لازم نيست ديگر از براى سايرين تعيين قيمت شود.
حاج امام جمعه- اين تسعير در دو محل است يك موقع در حقوق اشخاصيكه از روى استحقاق حقوق ميبرند مثل سرباز و غيره كه جيره وعليق ميبرند در اين محل قيمت در حق آنهاظلم است و اشخاص ديگر كه از راه غير استحقاق ميبرند آنها را بايد تسعير نمايند و ضرر ندارد اما اشخاصيكه در مقابل خدمت حقوق ميبرند مثل سوار و سرباز بايد آنها را بحال خودگذارد.
حاج سيد نصرالله- بعد از اين كه قرار شد بقيمة عادله بآنها پول داده شود يقينا آنها هم راضى هستند و سابقه هم بآنها جنس داده نميشد و بقيمت نازل تسعير ميشد.
حاج امام جمعه- صحيح است ولى ما ميخواهيم اين ترتيبات سابق در ميان نباشد.
حاج سيد نصرالله- همين قدر كه گفته شد بارباب استحقاق جنس داده ميشود آنوقت تمام صاحبان حقوق را ارباب استحقاق قلم داد ميكنند.
رئيس- اين كه جيره بسرباز و غلام داده شود آيا او خودش نان خواهد پخت لابد بنانوا خواهد داد چه ضرر دارد كه بقيمت عادله بگيرد جنس هم احتكار نشود.
آقا ميرزا فضلعلى آقا- سوار وسربازى كه مثل فراسوران مامور هستند جنس دادن بآنها بهتر است اما سربازى كه در شهر است قيمت شود بهتر است وباعث ارزانى خواهد بود.
معاون وزارتجنگ- در خصوص جيره بعين جنس يا پول خيلى صحبت شده در زمان شاه شهيد هم بعضى اوقات نقد و بعضى اوقات جنس داده ميشد اما همينطورى كه فرمودند بسربازى كه درشهر ماموريت دارد نقد داده شود و بسربازى كه مامور سرحد پايين راه است جنس داده شود بهتر است.
عمادالحكما- اين جنس سه نمره است يك نمره قوى كه عين جنس را ميگرفتند يكنمره متوسط كه تسعير ميشد بچهار تومان تا پنج تومان يكنمره سرباز و سوار كه بيست و پنج هزار تسعير ميشد حالا خوب است قرار بگذاريد تمام را از قرار پنج تومان تسعير نمايند تا مساوات هم بعمل آمده باشد.
معمارباشى- تا هر كارى را باهل خبره آن رجوع نكنند بر وجه صحت معلوم نخواهد شد حاج عباسقلى در اين ترتيب اهل خبرت است از او بخواهيد تا اطلاعات خود را عرض كند.
آقا مشهدى باقر- حاجى عباسقلى ميگويد دولت ايران هر قدر لازم باشد من خودم بقيمت عالژدله خواهم خريد وتا آخر سال آينده نان را از قرار يكمن يكقران خواهم فروخت.
محقق الدوله- همچنانكه درخصوص عمل گوشت در روزنامه اعلان شد در خصوص كمپانى نان هم همين قسم اعلان شود هر كدام بهتر شد اختيار ميشود.
رئيس- در خصوص گوشت كه اعلان شده بود سه لايحه بمجلس رسيده است قرائت ميشود هر كدام مقرون بصرفه است تصويب شود يك لايحه از طرف بيست و پنج نفر صراف و تجار قرائت شد تا ده سال كنترات كنند و از اين قرار بفروشند بهار يكقران تابستان چهار عباسى پاييز يكقران زمستان شش عباسى از طرف انجمن تجارت لايحه رسيده بود كه ملخص آن اين است كه تا ده سال كنترات شود بهار يكقران پاييز شش عباسى زمستان هفت عباسى تابستان چهار عباسى.
حاج سيد نصرالله- بايد انجمن شكلى ترتيب داده شود كه با آنها گفتگو شود يا مجلس صورتى را اعلان كند كه هر كس ميخواهد آن را قبول نمايد در اين موقع حاج محتشم السلطنه معاون وزارت داخله بمجلس آمده اظهار داشتند كه چند فقره كار بود بعضى تمام و بعضى ناتمام يكى تلگراف از بروجرد درخصوص سالارالدوله يكى هم از نهاوند كه ظهيرالدوله مخابره كرده كه نظر ليخان كه با سالارالدوله همراه بود آمده است در اردوى دولتى متحصن شده است در مسئله كرمانشاه هم ظهرالدوله كه به بى غرضى و پاكى طينت معروف است خودشان رفته در مسئله قتل و غارت و جماعتى كه بقونسولخانه پناه برده بودند تحقيقات نموده رفع غائله نموده در مسئله اغتشاشات ايل بختيارى كه بواسطه عزل و نصب پاره اختلافات ظاهر شده بود قرارى گذاشته شده و تلگراف شده بصمصام السلطنه كه كمافى السابق مشغول بوده باشند و باين واسطه اختلافات ديگر رفع شده تلگرافى ديگر از نظام الملك در باب اغتشاش ماكو رسيده تلگرافى هم از رئيس تلگرافخانه ماكو رسيده بود كه اغتشاشات قريب باصلاح است و منتظر مامورين هستند كه از تبريز بروند راپورت بروجرد قرائت گرديد كه شاهزاده سالارالدوله با چند نفر رفته تلگرافى از بختيارى در رفع اغتشاشات آنجا بعنوان وزارت داخله رسيده بود قرائت شد تلگرافى از تبريز رسديه بود بعنوان وزارت داخله مشعر بر اينكه ديروز تلگرافى از طرف علماى ماكو رسيده بود معلوم شد قتل وغارت از اقبال السلطنه نبوده ازاهل خود ماكو بود و اگر اقبال السلطنه را عودت نميداديد اعتشاش بيشتر ميشد.
احسن الدوله- نميدانم جهت چيست در صورتيكه از اين اقدامات اتابك هيچ خسته نشده و هر روزه جواب ميدهد ولى از طرف وزارت جنگ و وزارت عدليه بمسامحه و سهل انگارى ميگذرد و هيچ دقت نميكنند.
آقا سيد محمد تقى- كرارا عرض كرده باز هم عرض ميكنم كه غرض از تشكيل اين اساس انتشار عمل و داد و قلع و قمع جور و استبداد است و آنهم صورت وقوع نخواهد پذيرفت جز اينكه اين هيئت وكلا مجدانه اقدام فرموده آنى غفلت نورزند حاليه وقت ما خيلى كم است نمايندگان ملت هم يكساعت حاضر شده هر روزه مختصر مذاكره ميشود و بعد مجلس ختم ميشود باينطور كار از پيش نخواهد رفت بايد جدا با نهايت دقت روزهاى مجلس دو ساعت بغروب مانده حاضر شوند و تا دو ساعت از شب گذشته مشغول باشند هر گاه يك كدام از عهده برنيايند خوب است استعفا بدهند و وقت مجلس را تضييع نكنند توقيت معين است با رئيس است ولى ما هم بايد يك ملاحظه بكنيم و يك ترتيبى از براى خودمان قرار بدهيم كه اگر در سر وقت حاضر نشديم تكليف چيست؟
احسن الدوله- با اغلب از وكلا گفتگو شده ميگويند حقوق ما معين نشده گيرم حالا هم داده نشود معين كنيد تا هر كسى تكليف خود را بداند.
رئيس- صحيح است بايد معين كرد ولى فعلا نبايد وقت مجلس را معوق گذاشت لابد اين تعيين حقوق يكماه ديگر كه كتابچه بودجه مملكتى باتمام رسيد معين ميشود.
در بعضى از جاها هيچ نميدهند وكالت ملت هم بجهت پول نيست نميگويم چيزى داده نميشود ولى حالا نبايد كار را معوق گذاشت.
آقا محمد وكيل التجار- سابقا عرض كرده ام بجناب رئيس هم عرض كردم كه هفته يكروز مجلس مخصوص بايد منعقد شود كه وكلا در تكاليف خصوصى خودشان صحبت كنندو در باب حقوق هم گمانم اين است كه ارگ تاخير شود موجب اختلال خواهد بود.
آقا شيخ حسين- مكرر عرض كرده ام كه در باب اين اشخاص كه علنا حربه ميكشند بايد جلوگيرى شود ديشب يكنفر شرور حربه كشيده از براى سيدى البته بايد از او سخت مؤاخذه شود بلكه بايد او را اخراج كرد.
آقا سيد محمد تقى- در پامنار جلوخان آقا شيخ محمدتقى ناروندى بوده و اين جلوخان مشترك است مابين آقا سيد محمد حسن و آقا شيخ محمد تقى نهاوندى كه بقدس ورهد مشهور است پسرهاى آقا سيد محمد باقر آن ناروند را انداخته و سردر را هم خراب كرده اند امروز مذاكره شده كه چرا ناروند را بريده و جلو خان را خراب كرده اند يكى از آن آقا زاده ها شش لول كشيده براى آقا شيخ محمد تقى و آقا سيد حسين وكيل هم خواستند كه او را ساكت نمايند بروى ايشان هم درآمده دست ايشان هم زخم شد البته بايد اين شخص مجازات شود.
آقا محمد وكيل التجار- اين مسئله اهميت دارد بموجب قانون وكلا بايد همه محترم باشند و هر گاه بى احترامى بآنها بشود بايد باشد وجه مجازات داده شود.
محتشم السلطنه- امروز در اين باب اظهارى شده و از طرف آقا سيد محمد اشاره شد حكم باقدامات آن شد البته جدا اقدام خواهد شد.
آقا محمد وكيل التجار- در اين مواقع بهيچوجه نبايد واسطه قبول شود (لايحه از طرف ملت رسيده بود درخصوص ضيق اوقات مجلس وعدم حضور وكلا و باهمال گذشتن امورات قرائت شد).
آقاسيد محمد تقى- الحق خوب نوشته شده و جواب هم ندارد حالا هم مذاكره شده در باب تعيين وقت چه بايد كرد.
آقا ميرزا محمود خوانسارى- ما كار زياد داريم اگر صلاح بدانيد از طرف صبح هر روز قرار بگذاريد جهة قرائت نظامنامه ها عصرها بجهة متفرقه ها.
آقا شيخ حسين- در نظامنامه همينقدر قيد شده وكيل بيايد ولى معين نشده كى حاضر شود خوب است يك فصلى بر نظامنامه افزوده شود.
آقا سيد مهدى- هر چه مذاكره ميشود بى نتيجه ميماند مثل مسئله قصابها و در باب حقوق وكلا چند دفعه مذاكره شده و جواب شافى داده نشد و شرف وكلا رفته است اگر وكلا بايد حقوق داشته باشند كه معين شود اگر هم نبايد حقوق داشته باشند براى چه اشخاصى كه بهيچوجه بكار ملت نميخورند در سال مبالغى مال ملت را ميخورند اگر نبايد خورد آنها كه بى سبب ميبرند نبرند تا ما هم تا آخر دوره ولو بفروش لباس هم باشد قناعت كنيم و حقى نخواهيم.
حاج امام جمعه- همين طور كه ساير مطالب را موكلين ما يادآورى و اخطار مينمايند اين مطلب را هم بايد آنها اخطار و اصرار كنند از طرف مجلس بنده مستحسن نميدانم.
حاج ميرزا على آقا- دومسئله داريم يك عمليست كه ميشود اجرت گرفت و يك عمليست كه نميشود اجرت گرفت مثلا حاكم شرع كه براى عمل ترافع است كتبا و لفظا بخواهد اجرت بگيرد حرام است در صورتيكه آن براى اثبات حقوق شخصى است اين مجلس براى اثبات و حفظ حقوق نوعى است و بالاتر از آن است پس وكلا نميتوانند اجرت بگيرند و عمل خودشان را نبايد قياس بفلان سرباز يا فلان سركرده و حاكم نمايند چرا كه كار آنها واجب كفائيست وليكن عمل وكلا فعلا برايشان واجب عينى شده و اجرت گرفتن در واجب عينى حرام است اما اگر كسى چيزى نداشته باشد آن شخص را مرتزقه ميگويند لابد بايد از بيت المال بقدر كفاف ارتزاقش كرد.
</section>
<section type="session" number="107">
جلسه: 107
مذاكرات روز 5 شنبه 8 جمادى الاولى دارالشوراى ملى‏
خلاصه مذاكرات سه شنبه 6 را آقا سيد محمد تقى قرائت كردند.
آقا سيد محمدتقى- چند روز بود ميخواستم خاطر وكلاى عظام را از اين نكته مسبوق نمايم فتح الله خان كه يكى از وكلا و نمايندگان قم است پسرش بغنة فوت شده لازم است از طرف مجلس خاصه از طرف جناب رئيس رقعه نوشته شود و تسليتى داده شود و وكيلى فرستاده شود كه بمجلس بيايند همه تصديق فرمودند كه لازم است.
وكيل التجار- از هر باب از وزارت داخله استفسار شد جواب رسيد جز در باب عراق كه هنوز گويا خبرى نرسيده.
محقق الدوله- چرا امروز مخصوصا به انجمن عرايض جواب فرستاده شده.
آقا ميرزا محمود خوانسارى- در خصوص عمل جنس پريروز مذاكرات لازمه شد قرار بر اين شد كه امروز رأى گرفته شود.
رئيس- پاره مطالب است كه از روى دفت بايست اقدام شود اين مطلب موكول بروز ديگر ميشود امروز قانون اساسى قرائت شود شروع بقرائت قانون اساسى شد (محتشم السلطنه معاون وزارت داخله بمجلس آمدند واظهار داشتند كه تلگرافى از كرمانشاه رسيده كه سالارالدوله با يكنفر بقنسولخانه انگليس پناهنده شده ديروز وزير مختار دولت انگليس تلگرافى بوزارت امور خارجه نموده كه اين مطلب هم باتابك اعظم وزير داخله اخطار شده كه بعد از مذاكره با مجلس مقدس جواب بدهند وزير مختار اينطور تلگراف كرده اند كه قونسول دولت انگليس از كرمانشاه راپورت ميدهد كه سالارالدوله بقنسول خانه آمده است و حاضر است كه از ايران خارج شود مشروط بر اينكه امنيت مال و جان واهل وعيال خود و نظر عليخان باو اطمينان داده شود حالا هر طور مجلس تصويب ميكند جواب داده شود.)
حاج محمد اسمعيل آقا- اگر امنيت مال وجان باو داده شود خسارتى كه بواسطه او بمردم بيچاره وارد آمده و رحمة الله خنى كه از راه شيرخواهى پنجاه و يك تير توپ را بى نشان انداخته بود كه ضررى بملت وارد نيايد و او را شكم دريده چطور ميشود در كدام قانون است كه حقوق مردم بر باد برود و مجازات نشود.
آقا ميرزا فضلعلى آقا- اگر باو امان داده نشود چه خواهد كرد هر چه از او ساخته بود بعمل آورد دولت فخيمه انگليس هم نبايست راضى شودكه حقوق يك مملكتى را كسى ضايع نمايد و از او توسط نمايند بقانون بين الدول هم نبايست اين توسط صحيح باشد.
محتشم السلطنه- اين نكته صحيح است سفارت انگليس بطور توسط اخطار نكرده اند بلكه بطور اظهار مستدعيات شاهزاده سالارالدوله بوده است.
آقا محمد وكيل التجار- سابقا از طرف مجلس تلگرافى و ضمنا بشاهزاده سالارالدوله شد كه اگر تكليف مجلس را قبول نكردند ديگر تمام شئونات شما سلب و بهيچ سمت شما شناخته نخواهيد شد مع ذلك قبول نكرد در اينصورت ابدا صحيح نيست كه متمنيات او پذيرفته گردد اگر هم بخود او فقط امنيت داده شود بايد سفارت تأمين بدهد كه بكجا خواهد رفت.
آقا سيد حسين- از ششماه قبل تاكنون گفته شد كه سالارالدوله اين اقدامات را خواهد كرد تقريبا دو كرور خسارت وارد آمده و خون جمعى ريخته شده و اين مطلب ربط بمجلس و دولت بدارد بر فرض امنيت باو داده شود از خون اين جمع كه ريخته شده و اموالى كه بغارت رفته نبايد گذشت.
صدرالعلماى نطنزى- چندى قبل در مجس مذاكره شد كه مشاغل بزرگ دولتى را بشاهزادگان نبايد داد زيرا كه در حق آنها نميشود مجازات داد. ولى آن روز بعضى جواب دادند كه ايشان هم افراد ملت هستند بنابراين حالا بايد مجازات داد يا بكلى بعد از اين شغلى بشاهزادگان نداد.
آقا سيد محمد تقى- در امنيت جان شاهزاده ملاحظه شود مطلبى است ولى در مالش هيچ ملاحظه نبايد رعايت شود زيرا كه آنچه قتل و غارت و خيانت بوده كرده است.
آقا سيد محمد جعفر- در قتل نفس و نهب اموال و اعراض مردم تمام مجازات بايد بشود اما اهل وعيال او در امان است.
محتشم السلطنه- چهار خيال دارد يكى بيرون رفتن خودش يكى اهل و عيالش ديگر امنيت مال يكى در باب نظر عليخان امنيت ميخواهد در باب نظر عليخان مسلم حقى دارد در باب اهل و عيال هم بموجب قوانين مشروطيت البته در امان است اما در خصوص اموال موقوف براى مجلس است معلوم است اهالى نهاوند و غيره ناچار متظلم خواهند شد.
حاجى محمد اسمعيل آقا- اولا بايد اموال مردم كه بغارت برده شده از اين اموال داده شود خسارت جنگ هم بايد داده شود و بمقتولين هم بايد پرداخته شود.
حاج سيد نصرالله- البته آنچه كه اينشخص كرده از خيانتها بديهى است ولى در باره شاهزاده ها مراعات شود سفارت انگليس هم هيچوقت تكليف نخواهد كرد كه حقوق مردم تضييع گردد.
حاج معين التجار- خيانتهاى سالارالدوله معلوم است حالا خوب است وزرا مشورتهاى خود را بكنند هر راى كه پسنديدند بمجلس اظهار دارند تا مجلس هم راى خود را اظهار نمايد.
اسدالله ميرزا- حاج سيد نصرالله فرمودند بايد براى طايفه شاهزادگان مراعات ملحوظ شود بنده عرض ميكنم كه اولا دين ما دين اسلام است و اين شاهزاده مخالف شرع رفتار كرده و سر از اطاعت ولى نعمت خود وا زده بايد بمجازات برسد.
احسن الدوله- تاحال تمام خرابى كارهاى ما بواسطه و سلطنت است خوب است در اين موقع وساطت قبول نشود تا تكليف سايرين از وزرا و حكام معلوم گردد.
آقا سيد عبدالله مجتهد- صحيح است اين شخص تقصير زياد كرده بايد بمجازات هم برسد ولى چون بدولت بزرگى پناهنده شده دوستيهاى دولت انگليس هم كه با ما معلوم است در اينصورت بهتر است مجلس راى ندهد تا در كميسيون مشورتى كرده آنوقت راى بدهند درخصوص نظامنامه هاى ايالتى هم بحمدالله تمام شد گويا قرار شد كسى از طرف مجلس نرود (گفته شد بلى از وكلا كسى نرود) مطلب ديگر كه خواستم اظهار نمايم اين است كه بملاحظه آقا حاجى خمامى كه يكى از علماى بزرگ و اول ساعى و جاهد در پيشرفت اساس مشروطيت هستند خواهش ميكنم كه رشت را با جاهاى ديگر فرقى بگذاريد و طورى شود كه اين نظامنامه بدستورالعمل ايشان فرستاده شود كه يكنوع احترامى نسبت بايشان رعايت شده باشد.
 (همه از جناب حاجى خمامى اظهار امتنان كرده اظهار داشتند كه اگر در زمان ورود ايشان بطور شايسته پذيرايى نشده علت آن بود كه ايشان هم مكتوبات خودشان را نسبت بمجلس مقدس كاملا اظهار نفرمودند).
آقا سيد عبدالله مجتهد- آنهم تقصير از ما شد كه بواسطه گرفتاريها نتوانستيم اظهارات ايشان را بمجلس ابلاغ نماييم.
محتشم السلطنه- چون شاهزاده سالارالدوله در كرمانشاه بقونسولخانه پناه برده بواسطه اختلاف مردم آنجا توليد پاره مشكلات ميشود مصلحت در آن است كه همان قسم كه حضرت آقا فرمودند كميسيونى تشكيل شود تا تكليف معلوم گردد. (تلگرافى هم از علماء كرمانشاه بعنوان وزارت داخله وحجج اسلام و وكلاء رسيده قرائت شد قريب باين مضمون كه بفضل خدا صدق عرايض خالصانه ما معلوم گرديد و معلوم شد كه تمام مقصود ملامهدى و مستبدين از اين اقدامات رسيدن سالارالدوله بود چنانچه بمحض ورود او اشرار جرى شده دكاكين را بسته خلق را بقونسولخانه دعوت ميكنند اگر سريعا جلوگيرى نشود خطرات عظيمه خواهد داشت پاره شبهات القاء ميكنند كه اردوى شاهزاده از عقب خواهد رسيد و اين شبهه باعث وحشت خلق شده.
حاج سيد عبدالحسين شهنشاهى- اين راپورت قونسول محض آنست كه بفهماند دولت انگليس او را پناه نداده خود او رفته است تلگرافى از تبريز رسيده بود قرائت شد قريب باين مضمون را خدمت با سعادت حجج اسلام و وكلاى عظام تلگراف محترم ملاحظه شد بعد از عرض تشكر از اقدامتاتى كه در مواقع عديده فرموده اند كمال امتنان حاصل در خصوص جلوگيرى از پاره موانع و مهم بودن نقطه آذربايجان معلوم است دعاگويان تاكنون كمال سعى را كرده و خواهيم كرد و اينكه پاره وقايع اتفاق مى افتد جزو حوادث غيرمترقبه اش بايد دانست كه در اغلب جاها روى ميدهد و انگشت مفسدين در كار است. و علت اين هيجان فقط مجرى نشدن قوانين عدل و مساوات و تمام نشدن قانون اساسى است وتاكنون بآنها اميدوارى داده شده ولى ذهن عموم ملت مشوب گرديده واين اختلال بواسطه تصادف دو قوه است يكى قوه مشروطيت يكى قوه استبداد جا دارد چنانچه ملاحظه ميفرمايند حالا شما حجج اسلام اگر اولاد روحانى وجسمانى صاحب شريعت مطهره ايد بيشتر از اين ما را در انتظار نگذاريد يد و بيضا را بنماييد و عصاى موسى را بيندازيد از هيچ محظورى در رنج نباشيد و باعليحضرت عرض نماييد پدر تاجدار شاهنشاه ماضى ما را با عطاى مشروطيت آزاد فرمود شما هم امضا و قبول فرموديد ماديات وجود مشروطيت همان هيكل قانون است كه بايد اجرا شود اهالى آذربايجان همه وقت شاهپرستى را بظاهر ساخته اينكه در تلگراف درج فرموده ايد كه پاره اظهارات رسميت دارد لازم است استعلام شود و معروض گردد كه ملت آذربايجان قلم و زبانش تاكنون جز باستحكام اساس مشروطيت و انتشار عدل و مساوات بچيزى نگشته و ننوشته.
رئيس- اظهار داشتند كه درخصوص شركت عمومى كه بمجلس مقدس رجوع شده بود و در صدد اختتام آن بودند اينك راپورتى رسيده قرائت ميشود.
</section>
<section type="session" number="108">
جلسه: 108
مذاكرات روز شنبه 10 جمادى الاولى دارالشوراى ملى‏
خلاصه مذاكرات روز پنجشنبه 8 رآقا ميرزا مرتضى قليخان قرائت كردند.
آقا شيخ عبدالكريم وكيل يزد امروز بفيض ورود بمجلس مقدس نايل جناب حاج سيد نصرالله معزى اليه را بساير وكلا معرفى نمودند هگى مقدم شريف ايشان را تبريك و تهنيت گفتند.
امين التجار- قرار شد در هفته يكروز وزرا بمجلس مقدس حاضر شوند و در مصالح و مقاصد مملكتى كاملا صحبت كنند.
رئيس- قرار شد وزرا روزهاى دوشنبه را بمجلس مقدس بيايند و كميسيونى تشكيل شود چون وقت مجلس مضيق است و در اين مجس مجال نيست كه دوازده نفر بجهة آن كميسيون انتخاب شود مسبوق باشيد كه بعد از انقاضى مجلس در اطاق خاص در خصوص اجزاى آن كميسيون مذاكره شود (گفتند قرار شد عده دوازده نفر باشد)
آقا ميرزا فضلعلى آقا- عقيده بنده اين است كه هر گاه كليه وكلا را بر دوازده نفر دوازده نفر تقسيم كنيد واز براى هر هفته يك دوره معين شوند بهتر است.
سيدالحكما- وكلا نسبت بيكديگر امپنند در هر انجمنى عده انتخاب شدند لابد ساير وكلا اطمينان بآنها خواهند داشت مثل اين است همه باشند.
رئيس- اين ترتيب كه گفتند وكلا بدوازده نفر دوازده نفر تقسيم شوند اين قانون تاكنون معمول نبوده و خارج از قانون است وزرا هيئتى خواسته اند كه در مصالح مملكتى گفتگو نمايند در اين حال هر گاه مطلبى بنا شد مجرى شود لابد در مجلس علنى مطرح مذاكره خواهد شد و تمام خواهند دانست ولى باين ترتيب كه هر هفته عده جديدى در كميسيون حاضر شوند پيشرفت نخواهد داشت.
حاج سيد عبدالحسين شهشهانى- مقصود آقا ميرزا فضلعلى آقا اين است كه چون بعضى از وكلا در باره مصالح را ميدانند و پاره نميدانند باين ترتيب باشد ولى چون بآن قسم مشكل است بهتر اين است بعضى از اعضاء هر هفته تغيير داده شوند.
 (قرار شد در اطاق ديگرمذاكره شود و فردا راى داده شود.)
آقا ميرزا محمود خوانسارى- علت اين كه اين انجمن بايد از ساير انجمنها امتياز داشته باشد چيست. جناب رئيس بر حسب وظيفه خودشان خوب است 12 نفر را انتخاب ميكردند.
حاج امام جمعه خويى- خوبست خود رئيس اين اشخاص را معين بكنندو وقت مجلس بمصرف اين گونه مطالب نرسد در تاريخ است يكى از خلفا بكسى گفت مرا نصيحت كن جوابداد چگونه نصيحت بكنم كسى را كه اگر در مغرب بكسى ظلم بشودو در مشروق باشد او مسئول است حالا حال اين وكلا هميناست مسئوليت سى كرور را بعهده گرفته اند تمام مملكت مغشوش است از اطراف اخبارات موحشه ميرسد و ما هيچ اعتنا نميكنيم وقت خود را صرف اينگونه مطالب جزئى مى نماييم و از قرائت نظامنامه كه اهم امور است غفلت داديم قريب بيست روز است كه نظامنامه تمام شده و قرائت نميشود.
صحيح است بعضى مطالب پيش ميآيد ولى بايد حق يك مملكت را كنار گذاشت و بجزئيات پرداخت.
 (شروع بقرائت قانون اساسى شد).
</section>
<section type="session" number="109">
جلسه: 109
مذاكرات روز يكشنبه 11 جمادى الاولى دارالشوراى مليخلاصه مذاكرات روز شنبه دهم را آقا ميرزا طاهر قرائت كردند.
رقعه كه از طرف سفارت دولت انگليس بعنوان جناب اشرف باتابك اعظم فرستاده شده بود قرائت شد قريب باين مضمون.
جناب مستطاب اشرف ارفع را با كمال احترام اظهار ميدارد از اين كه جناب ظهيرالدوله پستهاى قونسولگرى را متقاعد ساخته و از آنجا خارج نموده خيلى متشكرم از اقدامات جناب اجل اشرف و جناب ظهيرالدوله در اين ماده بدولت متبوعه خود اطلاع خواهيم داد.
در باب نواب والا شاهزاده سالارالدوله مسلم است دولت دوستدار نميتواند از كسى كه علنا در صدد ضديت و مخالفت برآمده محافظت نمايد بقونسولگرى كرمانشاه دستورالعمل داده شده كه بايشان بفهماند كه ما نميتوانيم از شما حمايت كنيم و شما را در قونسول خانه نگاهداريم.
معين التجار- از قرار معلوم در خصوص آوردن سالارالدوله سفارشى شده است بايد طورى شود كه بطهران وارد و بجاى ديگر نرود.
آقا ميرزا محمود خوانسارى- ما چندروز قبل سالارالدوله را برادر شاه و نوكر مطيع دولت ميدانستيم ولى بواسطه خيانتهايى كه از او ظاهر شد بكلى اين ملاحظات برداشته شده بايد او را تحت الحفظ بطهران آورده و در ديوانخانه عدليه استنطاق و مجازات شود.
حاج سيد نصرالله- اين ترتيبات بعد از آوردن بطهران است.
اسدالله ميرزا- كميسيون وزرا معين شد يا خير؟
رئيس- پريروز گفته شد و مذاكره كردند فقط بايد 12 نفر انتخاب شوند (گفته شد كه 18 نفر قرار شد.)
رئيس- بهيجده نفر رأى داده نشد همان 12 نفر كافى است.
 (گفتند طورى در انتخاب اين اعضا رعاى شود كه تمام مردمان بصير و عالم بامورات بوده باشند و از ايالات معتبره هم يك نفر لااقل در آن انجمن باشد).
دراين موقع امتيازنامه شركت كاغذسازى قرائت شد.
محقق الدوله- تشكيل انجمن ايالتى در طهران خواهد شد يا خير؟
رئيس- از روى قاعده كه بايد تشكيل شود.
محقق الدوله- پس خوب است در اينخصوص بوزارت داخله اخطار شود كه تشكيل بدهند از نظامنامه بلديه هم اثرى نيست.
رئيس- بصحه رسيده است و دادند چاپ كنند.
محقق الدوله- در اين خصوص هم بوزارت داخله اخطار شود كه تشكيل نمايند واين انجمن را داير و منظم نمايند.
اديب التجار- وقت مجلس اگر طرف صبح باشد بهتر است و اشخاصيكه صبح در كميسيونها اشتغال دارند ميدانند كه طرف صبح چقدر كار پيشرفت ميكند.
 (قرار شد از روز 3 شنبه اوقات مجلس طرف صبح سردسته شروع شود وكميسيونها طرف عصر منعقد شود در خصوص بستن دكاكين در ايام عزادارى حضرت صديقه مذاكره شد بعضى گفتند بملاحظه حال كسبه بهتر اين است كه بسته نشود اغلب گفتند اين مطلب ربطى بمجلس ندارد با خود كسبه است.)
آقا سيد مهدى- در خصوص تعيين گندم چه شد آنروز مذاكره شد نتيجه معلوم نشد.
رئيس- قرارشد از كميسيونى كه مشغول تصحيح ماليه هستند صورت جنس طهران معلوم شود و بمجلس بفرستند (در خصوص تهيه گندم گفتگو شد بعضى گفتند در گندم ديوان تفاوت قيمتى ملاحظه شود).
رئيس- درصورتى كه ديوان پنجاه هزار خروار گندم ميدهد ديگر تفاوت قيمت چرا ملاحظه شود.
آقا محمد وكيل التجار- وقتى بنا شد شاه 50 هزار خروار گندم بدهد سايرين مجبورند كه از اين قيمت هم كمتر بفروشند.
ميرزا مرتضى قليخان- احداث كمپنى بجز اسباب زحمت نتيجه ديگرى ندارد زيرا كه كمپانى مجانا اقدام نخواهد كرد لابد اجزاء ميخواهد و اجزا مواجب لازم دارند ولى همانطوريكه فرمودند ديوان پنجاه هزار خروار گندم بدهد و انجمن بلديه هم تشكيل شود و گندم باطلاع بلديه داده شود گمانم اينست در اين صورت خود مردم گندم را بقيمت ارزان بفروشند.
آقا شيخ حسين- عقيده بنده برخلاف شما است بعقيده بنده عمل گوشت هم بايد بكمپانى داده شود.
آقا ميرزا محمود خوانسارى- يك مطلب لازمى استكه مجلس اخطار نمايد در باب خالصه طهران ترتيب صحيحى داده شود كه برخلاف آن رفتار نشود.
آقا سيد حسن تقى زاده- سابقا در خصوص نان وگوشت طهران صحبت ميشد ميگفتيم حيف كه مجلس بلديه نيست تا اين مطالب را به آنجا رجوع نماييم. حالا با اينكه قانون بلديه نوشته شده نميدانم علت چيست كه بلديه تشكيل نميشود.
در خصوص اينكه از طرف دولت چيزى داده شود عقيده بنده اين استكه اين يك مسئله را بايد از ذهن مردم خارج نمود اگر بايد چيزى داده شود بايد عوارض بسته شود كه از آن مخارج بلديه داده شود اما در خصوص نان خوب است اين مطلب بحكومت واگذار شود زيرا كه اگر با كمپانى باشد مردم بخيال اينكه از طرف مجلس است همه وقت با مجلس طرف ميشوند و حال اينكه مردم انتظام عمل نان و گوشت را از حكومت بايد بخواهند و هر گاه حكومت يك اندازه همراهى نمايد خيلى خوب خواهد شد مثل سابق كه چقدر كوشش كردند در اغتشاش عمل نان و گوشت ولى چندان اثر نبخشيد برخلاف چندى قبل كه از ساوه و آنطرف خواستند گوسفند بياورند حكومت قزاق فرستاده و ممانعت كرد.
رئيس- صحيح است عمل نان وگوشت با بلديه است نظامنامه آن بصحه رسيده و همين ايام چاپ ميشود وانجمن آنهم تشكيل ميشود ما هم زبانا مشغول هستيم.
حاج سيد نصرالله- بلديه يكماه ديگر تشكيل ميشود و موقع جنس حالاست فعلا بايد تهيه و تداركى كرد.
مستشارالدوله- همانطوريكه آقاى تقى زاده گفتند محظوراتى كه پيش مى آيد بواسطه اينستكه قوه مجريه در دست كمپانى نبود پس خوب است شرحى بوزارت داخله در اين خصوص نوشته شود كه در عمل نان و گوشت قرار صحيحى بگذارند كه مجلس متقاعد شود.
آقا سيد مهدى- بايد ترتيبى در خصوص خالصجات گذارد مادامى كه خالصجات با اقبال الدوله است فايده ندارد زيرا كه او ميگويد خالصه نان خانگى من است.
وثوق الدوله- عقيده بنده اين است بعد از آنكه چهل هزار خروار جنس در دست دولت باشد ديگر هيچ اشكالى درعمل نان پيدا نخواهد شد و محتاج بكمپانى و تهيه نيست آنهم معلوم خواهد شد همين چند روزه در كميسيون ماليه اصلاح خواهد شد و تشكيل بلديه هم هر قدر زودتر بشود بهتر است.
آقا سيد حسن تقى زاده- بايد مجلس بلديه را تشكيل داد ودست مردم را گرفته برد آنجا كه نان وگوشت خود را از آنجا بخواهند و همچنين عدليه را بايد منظم كرد و فوج سيلاخور و عارضين يزدى وغيره را بايد برد آنجا و بآنها فهماند كه محكمه شما اينجا است تا راحت شده اين مجلس هم در حقيقت پارلمان شود و بانجام وظايف خود رفتار نمايد.
وثوق الدوله- عقيده بنده هم اين است كه هر چه زودتر مجلس بلديه تشكيل شود بهتر است.
آقا محمد وكيل التجار- هر چيز را بايد اصرار كرد وگفت ترتيب دفتر فعلا بايد قدرى مرتب باشد رئيس دفتر بهتر از رئيس دفتر حاليه مهيا نخواهد شد چيزيكه هست رئيس دفتر كه بايد هميشه در دفتر حاضر و مواظب ترتيبات دفتر باشد اندكى گويا غفلت ميكند و حاضر نميشود بايد خواهش كرد كه هميشه حاضر شوند.
مخبرالملك- شرطى دارد و آن اين است بايد مؤنه براى ايشان قرارگذارد تا ايشانهم آسوده خاطر مشغول كار باشند.
 (گفتند البته در اين صورت بايد مؤنه صحيحى براى ايشان منظور شود).
در اين موقع شروع شد بقرائت امتيازنامه شركت كاغذسازى پس از قرائت راى گرفته شد.
ورقه سفيد 84 امتناع 9.
حاج محمدابراهيم- تا وقتيكه حجج اسلام تشريف دارند و مجلس منعقد است اين مطلب بايد توضيح شود كه اين حضرات آقايانى كه بحضرت عبدالعظيم رفته اند بچه ملاحظه بوده و چه عرايضى دارند (گفتند جواب اين مطلب با حجج اسلام است).
آقا سيد عبدالله مجتهد- ما هميشه مقصودمان اين بوده كه اين مجلس در ظل حمايت حضرت حجة عصرعجل الله فرجه باشد و غرضى از تشكيل اين مجلس جز حفظ عرض و نواميس و نفوس مردم نداشته و نداريم و تاكنون هم نتيجه از اين مجلس غير از اين گرفته نشده.
حاج سيد نصرالله- جسارت ميكنم اين نكته بر احدى پوشيده ومستور نيست كه غرض از تشكيل اين مجلس حفظ بيضه اسلام بوده و حفظ بيضه اسلام ممكن نيست جز باستقلال مملكت و استقلال مملكت منوط است بوجوداين مجلس است بنابراين حجج اسلام و علما اعلام بايد هميشه ناظر باين مجلس باشند و حفظ اين مجلس را از فرايض ذمه خود بدانند.
آقا سيد عبدالله مجتهد- چندروز قبل پاره گفتند كه بعضيها در صدد تخريب اين مجلس هستند و پاره اقدامات ميكنند و بطورى اظهار شد كه بر ما هم امر مشتبه شد اين بود كه پاره اقدامات شد كه مبادا بى احترامى نسبت باهل علم صادر شود همه قسم جلوگيرى شد كه شرافت اهل علم واضح و احترام تمام آنها هم لازم است ولى يك وقتى كار از دست بيرون ميرود و جمهور مردم عقيده شان اين ميشود كه اينگونه اشخاص درصدد بر هم زدن مجلس هستند و در حقيقت اين اتفاق جمهور بود و تمام مردم لازم ميدانند كه همه قسم حمايت از مجلس نمايند تمام اين داد و بيدادها بجهة اين بود كه مردم اين مرد رامخالف مجلس ميدانستنداين بود كه آقا هم پذيرفتند و رفع غائله شد ديگر بعضى از فضولها دست از فضولى برنداشته وواقعا احترام را رعايت نكردند بيجا بود خدا نيامرزد مرا و ذليل كند مرا اگر بدى اهل علم را بخواهم من ميخواهم كه تمام خانواده من در اين مملكت از اهل علم باشند و محترم بمانند حالا با وجود آن تعهد سبب عدول چه بود هيچ كدام از ماها راضى بتوهين و تحقير اهل علم نيستيم و خدا شاهد است كه عقايد اهل مجلس هم همينطور است پس اين رفتن سبب ميخواهد.
اگر منشأ دارد بايد رفع كرد واگر منشأ ندارد چرا رفتند با آن تعهداتى كه با آقا سيد محمدكردند ديگر اين مخالفت چه بود اگر بد بود چرا كردند واگر خوب بود ديگر اين مخالفت چيست عقيده ما اين است كه اهل علم بايست همه وقت متفق و همدست بوده باشند تا اين طور نباشند مجلس نداريم پس بايد فهميد داعى اين كار چيست عقيده شما اين است كه بواسطه حرفهاييكه چند نفرى گفته اند اين ترتيب شده در حق اوليا و ائمه هم گفته اند و آنها هم تحمل كردند مقصود اين است تمام همدست شده بدانيم جهة چه بوده.
آقا ميرزا سيد محمد مجتهد- غير از آنروز جمعه كه چند نفرى از وكلا هم بودندديگر اتفاقى نيفتاد.
آقا سيد حسن تقى زاده- همانطور كه فرموده ايد اين مجلس براى حفظ اعراض واموال مردم است والبته شرافت اهل علم معلوم است عقيده بنده كه اين مجلس را تأسيس فرموده ايد براى حفظ اسلام كه براى بعضى از محسنات پس در اين صورت براى حفظ اين اساس مسئول هستيد صحيح است اهل علم شرافت دارند ولى هر عالمى هر قدر شرافت داشته همين كه از حد خود خارج شد و خلاف كرد آن شرافت از او سلب خواهد شد خود حضرت عالى و وكلا در اين ماده كمال نجابت را بخرج داديد دو ماه صبر كردند چه اقدامها كرد فهرست سيئات او را در افواه مردم منتشر است.
آقا ميرزا سيد محمد مجتهد- حال اگر صلاح ميدانيدما بجهة اتمام حجة برويم حضرت عبدالعظيم ببينيم حرف آنها چيست.
حاج سيد نصرالله- همانطور كه آقاى تقى زاده گفتند تا حال هر چه گفتگو ميشد گمان ميكردند بر تخريب مجلس حركتى نشده وهمه وقت همه ساكت بودند و هيچ وقت هم مجلس باكسى طرف نبوده ولى رفتن حجج اسلام در صورتيكه آنها بپذيرند مضر نيست.
رئيس- در باب مطلبى كه آقايان فرمودند محتاج بمذاكره است گفتگو شود.
محقق الدوله- مستقيما رفتن آقايان صحيح نيست بايد بفرستادن رسول و نوشتن مكاتب معلوم شود كه علت رفتن چيست.
آقا شيخ حسين- علما بايد محترم باشند هيچ كس هم باين مجلس صدمه نميتواند وارد بياورد از براى اين كه خلق بدانند اين مجلس همه قسم در مقام حفظ دين است با اين ترتيبات باز هم خوب است آقايان بروند و آنها را بياورند.
وكيل الرعايا- با آن مطالبى كه ملا محمدآملى بالاى منبر گفت باز هم بايست رفت بآنها التماس كرد و آنها را آورد.
حاج سيد عبدالحسين شهشهانى- اينها شرعا هيچ حقى و حرفى ندارند مگر اينكه از همان مطالبى باشد كه آن روز گفته شد كه حكايت پيراهن عثمان باشد آقايان كاغذ بنويسند آنها هم جواب بنويسند.
آقا سيد حسن تقى زاده- همانطور كه در نظم داخلى مملكت وزارت و حكومت ها مسئول هستند همينطور هم در اين موارد علما مسئول هستند آقايان در اينموقع نبايد بروند شان آنها اجل است بعلت اينكه آنها ده دفعه قسم خوردند باز مخالفت كردند در اينصورت رفتن آنها با اينكه فساد آنها بيك اندازه ظاهر شد بحكم شريعت اخراج شدند خوبست بنويسند تا اينكه مطالب آنها معلوم شود.
آقا سيد مهدى- آن روز آقاى سيد محمد فرستاد آقا شيخ فضل الله را آوردند گفتند بايد اتحاد كرد ايشان هم قسم ياد كردند و جهة اين اتحاد شيرينى صرف شد معهذا مخالفت كردند ولى در باب رفتن حجج اسلام بجهت رفع شبهه يكدفعه ضرر ندارد.
سيد الحكما- ماداميكه باين اشخاص از خارج مدد ميرسد بر فرض علما هم بروند و قسم هم بخوردند حالا ميايند باز همان كار را خواهند كرد در حضور ده نفر از وكلا در خانه آقا ميرزا سيد محمد قسم ياد كرد كه مخالفت نكند باز مخالفت كرد.
مستشارالدوله- ممكن است رفتن آقايان منتج نتيجه نشود واز اين جهت توهين شده و همين توهين، توهين مجلس است و همينطور رفتن آقايان چنين بنظر ميآيد كه يك چيزى در كار بوده واز طرف مجلس هم اقدامى شده با اين وصف رفتن وعذر خواستن حسنى ندارد.
آقا سيد حسن تقى زاده- رفتن آقايان بهيچوجه صحيح نيست بجهت آنكه برفرض برگشتند آنوقت همين شخص سابق الذكر آية الله ميشود.
آقا ميرزا ابراهيم آقا- خوبست مقصود آنها معلوم شود كه چه ميگويند.
رئيس- غير از سه نفر كسى نيست كه رأى بدهد برفتن آقايان.
حاجى ميرزا على آقا 0 بواسطه افعاليكه كردند مشهود و محسوس شد كه اينها مخالف مجلس و در صدد تخريب قائمه اساس اسلامند واين آيه در مورد ايشان تجربه وامتحان شد (ولورد والحادو الما بهواعنه).
</section>
<section type="session" number="110">
جلسه: 110
مذاكرات روز سه شنبه 13 جمادى الاولى دارالشوراى ملى‏
خلاصه مذاكرات روز يكشنبه 11 را آقا سيد محمدتقى قرائت كردند.
امروز چنانچه روز يكشنبه 11 از طرف جناب رئيس مقرر گرديد كه بملاحظه حرارت هوا و صعوبت حركت وحضور بمجلس مقدس در طرف بعدازظهر وقت انعقاد مجلس مقدس از طرف بعداز ظهر بمقارن دو ساعت از آفتاب برآمده تبديل يابد بر وفق آن رئيس يك ساعت قبل از وقت حضور بهمرسانيده عده از وكلا هم حاضر شده ولى بواسطه عدم استحضار سايرين از اين ترتيب يا عروض عوايض وموانع از حضور اغلب غفلت كرده وتا مدتى حاضر نشدند حضار اغلب بواسطه اينكه انجمنهاى داخلى مجلس همه روزه طرف صبح منعقد ميشد و هر يك كارهاى مهم در دست داشته و بواسطه عدم حصول ترتيب در توقيف آن انجمنها مجبور بحضور بودند ناچار آن عده هم بانجمنها رفتند در اين صورت عده حضار كفاف انعقاد مجلس رسمى را نداد و مجلس بر سبيل رمسيت انعقاد نيافت ولى در اوقاتى كه رئيس حضور داشتند پاره مطالب مهمه مطرح شد و مذاكراتى بعمل آمد.
بحرالعلوم- شرح مبسوطى از تظلمات متظلمين كرمان از دست فرمانفرما وزير عدليه حاليه از حكومت او و از دست پسر ايشان حاكم حاليه كرمان شكايت كرده پاره بى مبالاتيهايى كه از طرف حكومت در عدم رعايت بپاره از دقايق سرحد بلوچستان شده اظهار داشتند (در باب اظهارات بحرالعلوم در تعديات وارده بر اهل كرمان و ساير مراتب از ساير وكلاء كرمانهم استفسار شد آنهاهم قريب بهمين عناوين اظهار داشتند قرار شد در اين رقعه از طرف مجلس مقدس بوزارت داخله نوشته و رفع آن مفاسد خواسته شود.)
لسان الحكما- شرحى در فوايد آبله كوبى و بدواختيار و اجراى آنرا كه در تاريخ 1774 مسيحى بوده ذكر كرده از اندازه فوائد و منافع و عدم اتلاف نفوس در ممالك خارجه بملاحظه رعايت اين مسئله آبله كوبى مذاكره شد.
رئيس- تصديق فرمودند كه اين مسئله از مطالب مهمى است كه هر قدر در آن دقت شود و بلكه هر قدر زودتر بموقع اجراگذارده شود بهتر است ساير وكلاء در اين موضوع مباحثات زياد فرمودند قرار شد كه در اين خصوص شرحى به وزارت علوم نوشته شود كه در رعايت اين نكته اقدامات وافيه بعمل آيد.
</section>
<section type="session" number="111">
جلسه: 111
مذاكرات روز پنجشنبه 15 جمادى الاولى دارالشوراى ملى‏
خلاصه مذاكرات روز سه شنبه 13 را آقا سيد محمدتقى قرائت كردند.
حاج محمد تقى استرآبادى- امروز صبح از استرآباد تلگرافيكرده اند ملاحظه شود جوابى كه لازم است داده شود.
رئيس- اينگونه تلگرافات بايد قبل از وقت ملاحظه شود.
حسام الاسلام- از راپورتهاى صحيح كه رسيده معلوم ميشود كه جيش مخالف از جناب حاجى خمامى دعوت كرده اند وايشان قبول نكرده امتناع ورزيده اند بنده از قول خود و سى كرور خلق از عدالت پرستى و انصاف حقيقى ايشان اظهار تشكر وامتنان مينمايم (سايرين هم اظهار تشكر نمودند).
وكيل التجار- آنروز هم بنده حضور مبارك آقا سيد عبدالله مجتهد عرض كردم كه اهالى گيلان وجودمقدس آقاى حاج خمامى را خيلى مغتنم ومحترم ميدانند و حكايت حركت ايشان صحبت ولايتى بود در همراهى با مجلس همه قسم حاضرند.
حاج سيد عبدالحسين شهشهانى- بزرگى مقام ايشان را همه اهل ايران ميدانند و از اول هم كمال مساعدت وهمراهى را داشتند خوب است در اين موقع بمجلس تشريف بياورند و رفع پاره شبهات بشود.
آقا شيخ عبدالكريم- عقيده بنده اينست كه پس از تشرف باين مجلس همه قسم همراهى با اين اساس كرده باشم و نبودم مثل پاره اشخاص كه بعضى ملاحظات را رعايت كنم ولى بعداز تشرف باين مجلس بين المحظورين ماندم چه پاره از عارضين عارف بتكاليف و وظايف وكيل نيستند و نميدانند كه وظيفه وكيل رعايت حقوق تمام مملكت است كه ميگويند چرا با ما همراهى نميكنيد واز آنطرف هم مشيرالممالك همچو ميپندارد كه من از متظلمين رعايت ميكنم و بهمين جهة مرا بتلگرافخانه انگليس خواستند و گفتند در يزد آشوب است من تلگراف كردم انشاء الله ريشه فساد كنده خواهد شد و مراد قانون بود كه از وضع آن ريشه فساد كنده خواهد شد ولى بر آنها اشتباه شده مجددا تلگراف كردند ما عزل مشيرالممالك را ميخواهيم مجددا تلگراف كرديم كه از مشير آسوده خواهيد شد اين تلگراف بملاحظه رفع انقلاب مملكتى بود حال از قراريكه شنيده ايم از طرف مشيرالممالك اطلاع داده شده كه ماليات نميدهند ولى از خود رعايا تلگراف رسيده است كه ما در دادن ماليات بهيچوجه امتناع نداريم و كمال مساعدت را داريم حاليه عموما مضطرب هستند و جواب ميخواهند بنده جواب دادم كه علت تاخير از طرف خود شما است كه از طرفى تشكر ميكنيد و از طرفى متظلميد بارى مقصود از اين اظهارات اين بود كه همه بدانند كه حرفى بيجا نزده ام اين را عرض ميكنم كه بدانند وظيفه مجلس شوراى ملى وضع احكام نيست زيرا كه شارع مقدس تمام را در موقع خود وضع فرموده فقط بايد در جزئيات و تطبيق آن با احكام كليه گفتگو شود.
آقا شيخ حسين- سابقا كه اين حضرات در اينجا متظلم بودند بنده باتفاق چند نفر ديگر از وكلا رفتيم و يك يك را استنطاق كرديم چنانچه اهل اين مجلس بنده را متدين و معتقد بدين اسلام ميدانند عقيده بنده ين است كه اينها مظلوم واقع شده اند مشيرالممالك بايد متصدى امر ماليات امسال نشود.
حاج سيد اسمعيل- در اينكه مشيرالممالك ظالم و متعدى است حرفى نيست در انجمن اصفهان هم متشكى شده بودند.
آقا سدى حسين- ديروز در خصوص مرض آبله و جلوگيرى از مفاسد آن گفتگو شد در صورتيكه مرض آبله يك نفر را ميكشد ولى وزارت جنگ ضررش از آبله زيادتر است زيرا كه او در هر آن زياده از هزار نفر را بهلاكت يرساند زيرا كه قشون گرسنه بيحس ميشوند و بكلى از ميان ميروند حالا بهر ترتيبى كه هست بايد ازاين مفسده جلوگرى كرد ما شنيده ايم كه هشتادهزار قشون داريم و حال آنكه هر گاه در صدد تحقيق براييم هشتاد نفر تحت السلاح نداريم هر گاه دقت كنيم امروز هيچ امرى مهمتر از اصلاح اداره قشون نيست واصلاح اين اداره ممكن خواهد شد جز بعزل وزير جنگ حليه و نصب وزير جنگى كه جداً در صد صلاح ورفع مفاسد باشد.
سيد الحكما- وكيل من حيث وكالت در هر موضوعى از موضوعات كه باعث ضعف مملكت شده باشد بايد گفتگو نمايد ور فع كند عقلاى مملكت را بمثابه پيكرى ميدانند كه داراى قواى اربعه است و هرانگاه قواى او بتدريج از ميان برود بالاخره مضمحل و معدوم خواهد شد پس بايد داراى قوه بوده باشد كه بدان قوه رفع موانع و دفع پيش آمد امراض را از خو بنمايد و در پيكر مملكت از آن قوه دافعه تعبير ميشود بقوه قشونى كه مانع باشد از مراتب مفاسد در بطون آن و هر گاه اين قوه در مملكت تحليل رود و سست شود ناچار بايد در صدد تقويت آن قوه برآمد در اينحال كه اين قوه در مملكت ما بنهايت ضعيف بلكه در شرف اضمحلال است چاره منحصر است كه تعيين وزير جنگى بشود كه از روى خبرت و بصيرت باشد.
بحرالعلوم كرمانى- كاغذى حاضر است كه از كرمان نوشته اند كه نايب السلطنه سه هزار تومان از آصف گرفته و او را لشكر نويس كرده قشون سرحد آنجا با هفت من و نيم ذرت گذران ميكند و آن را هم اين اوقات نميدهند.
حسام الاسلام- شبهه نيست كه حفظ سرحدات وانتظام داخله با قشون است و باين ترتيب كه حاليه هست مراتب نخواهد شد.
آقا ميرزا محمود خوانسارى- خدا ميداند از روى غرض نيست از اين كه وزير جنگ اين وزارت خانه را شبيه بمغازه منصب فروشى كرده كارى نداريم دويست و شصت هزار تومان هم پول گرفته و در عوض تومانى چهارهزار قبض بگيرد و عوض مواجب وزير لشكر داده شود با اين هم كارى نداريم ولى يك عرصى مينمايم كه وزير جنگى كه راضى شود سرباز برود حمالى بكند آن وزير جنگ بدرد مملكت نميخورد وزير عدليه يك وزير است ميگويد من مسئول ملت هستم و بايد بدانيم كه بهتر از اين عدليه دراين مملكت نداشته ايم.
حضرت والا نايب السلطنه از مستاجر خود به هزار تومان نوشته گرفته آمدهد مستاجر بعدليه عراض شد آقاى نايب السلطنه خوششان نيامد كه حالا اين شخص باين ترتيب در صحت كار خودش دقت دارد ميخواهند او را بترتيبى از اينجا دور كنند و بآذربايجان بفرستند و وضع اين يك اداره را هم مثل ساير ادارات مختل بگذارند مجلس بايد مسبوق باشد و بداند ترتيب چيست تا كى ملاحظه تا كى صبر بايد كرد پريروز هم حضرت والا بحضراتى كه در شاهزاده عبدالعظيم هستند پيغام داده كه ارباب تيول را هم با خودتان همراه كنيد.
حاج سيد عبدالحسين شهشهانى- چند روز مذاكره شد قرار شد قانونى ترتيب داده شود واز قرار معلوم استعفا دادند حالا باز اين گفتگوها در ميان است.
رئيس التجار- مطلبى است ميخواهم عرض كنم كه معلوم شود وزارت جنگ چه قدر غفلت دارد سردار افخم جيره داشته كه مسحر بوده و پول ميگرفته و مدتى هم در مجلس مذاكره بود كه تسعير شود معلوم شده كه در بيست روز قبل دو دستخط صادرشده كه عين جنس را بگيرد وزير ماليه هم لابد قبول كرده و شرط نموده كه بر حسب تصويب مجلس بايد باشد.
ثقة السلطنه- پاره اظهارات كه در باب وزارت جنگ ميشود از روى تحريك است.
آقا شيخ حسين- اولا كسى حق ندارد علنا بوكلا بگويد محرك داريد و ثانيا ما ميتوانيم ثابت نماييم كه اين وزارت جنگ امروز بدرد ما نميخورد.
آقا سيد محمدتقى- هر كس نسبت ميدهد وكيل محرك دارد بايد ثابت كند.
آقا ميرزا فضلعلى آقا- آقا ميرزا محمود تأسف ميخورد كه سرباز حمالى ميرود بنده بالاتر از آن را بگويم كه اجرت حمالى را هم از براى او نميگذارند اين سرباز بيچاره را كه بقراولى ميگذارند و همه نوع ذلت را قبول ميكند باز هم از آن بيچاره ده تومان پانزده تومان ميگيرند.
وكيل التجار- هر ذى شعورى و صاحب حسى مياندوقتى كه آفتاب طلوع كرد هر ذى ذوحى يك حركتى ميكند از روزى كه آفتاب تمدن در ايران تاييد هر كسى باندازه خودش يك اقدام و حركتى كرد ولى از اين وجودحركتى ظاهر نشد و بهيچوجه در صدد ترتيبى برنيامد.
حاج شيخ محمود- بنده از زمانى كه بدين مجلس مقدس وارد شده ام كمتر صحبت كرده ام و بيشتر سير در حالت مردم ميكنم حالا عرض ميكنم در اين مدت از هر كس اظهار شكايت و نارضامندى شد لااقل چهار نفر مخالف بودند ولى از وزير جنگ احدى از احاد را نديدم كه رضايت داشته باشد.
آقا شيخ يوسف- حقوق افراد عسكريه از ساير حقوق بالاتر و شرافت آنهابر ساير طبقات مقدمتر با وجود اين در اين مملكت اين طايفه از تمام طوايف اذل واخف هستند خاصه سربازهاييكه در سرحدات هستند كه تمام بكثافت كشى اشتغال دارند و همچنين سربازهاييكه در پاى تخت هستند هر كس حال عسكر دولت عثمانى را ديده باشد و حال آنكه وضع دولت عثمانى را با دول متمدنه امروزه مقايسه نميتوان كرد خواهد فهميد فلاكت قشون ايران تا چه اندازه است.
آقا ميرزا علينقى- تاكنون هر يك از وكلا بر حسب وظيفه خود اظهار رأيى كردند بنده هم عرض ميكنم حضرت والا اشرف هستند و باقتضاى شرافت ايشان نبايست بيش از اين مذاكره شود خوب است خودشان قبل از وقت استعفا بدهند و مطالب تمام شود.
آقا سيد محمد جعفر- در اينكه وزارت جنگ نهايت ظلم را ميكند حرفى نيست يك مسئله را خود بنده ديدم واو اين است كه در آباده جمعى سرباز با كمال ذلت از تعديات وزير جنگ شكايت داشتند.
آقا سيد مهدى- ما هر يك از وزرا را ديديم بيك اندازه اقدامى كرند من جمله وزارت داخله كه قريب بيست روز است جدا در كار هستند و همچنين وزارت عدليه و وزارت ماليه و از طرف حضرت والا تاكنون هيچ اقدامى نشده.
احسن الدوله- شما اهل طهران از ما بهتر ميدانيد كه باعث شهيد شدن ناصرالدين شاه كى شد از اينها گذشته ما امروز بوجودوزارت جنگى محتاجيم كه كاركن و خاك خور بوده باشد ما نميگوييم وزير جنگ بد آدمى هستند ولى ميگوييم بدرد ما نميخورد.
آقا ميرزا محمود- وكلا بايد هر چه در اصلاح حال مملكت ميدانند بگويند.
وثوق الدوله- گويا مذاكره در اين مطلب تمام باشد از قراريكه معلوم است اعتماد مجلس از ايشان سلب شده است بايد استعفا بدهندگفته شد رأى بگيرند بعضى گفتند حاجت براى گرفتن نيست.
صديق حضرت- در دارالشورى ها معمول است موقعيكه وكلا عدم امنيت خودشان را از وزيرى اظهار ميكنند رأى گرفته ميشود تا فهميده شود كه مخالف كيست و موافق كى ورقه راى منتظر شد قبول 78 امتناع 1 كبود 1.
حاج سيد عبدالحسين شهشهانى- در هيچ انجمنى از انجمنها و پارلمنتها ديده نشده است كه وكلا و منتخبين در آراء يكى و متفق باشند بلكه كرارا شنيده شده است كه مخالفتهاى عمده ظاهر شده ودر مقام معارضه و ضديت برآمده اندولى از آنجاييكه اين ضديت و معارضه فقط در مجلس است و در خارج بهيچوج اثرى از آن ظاهر نيست بلكه در كمال خصوصيت و نهايت دوستى با هم سلوك ميكنند از اينرو اينگونه مخالفت باعث تاخير يا اختلال كار نميشود. حالا ما هم دراين مجلس قسم خورديم كه ما هواخواه ملت ودولت هستيم و بهيچوجه با قسم خودمخالفت نخواهيم كرد و نيات ما در اين خصوص پاك و خالص خواهد بود در اينصورت اگر در موقعى پاره اظهارات جزئى در ماده مخالفت و مضادت مختصرى ميشود بايد اين نكته را ملتفت شود كه بفرض و مرض نبوده واثرى بر آن مترتب نيست واين مخالفتهاى جزئى را مناط در امرى نبايد قرار داد نميخواست خدا كارها انجام پذيرد و مفاسد اسلام گردد.
وثوق الدوله- صورت مخارج و مواجب اجزا كه از وزارت عدليه بكميسيون ماليه راجع شده بود حاضر است. اين صورت بر دو قسم است يكى مخارج اساسى از قبيل فرش و صندلى وغيره ميزان آن 2927 تومان ميشود و ديگر مخارج استمرارى از قبيل مواجب اجزا ونهار رؤسا و مستخدمين از اين خصوص در كميسيون گفتگو شد كه اغلب اشخاص داراى مواجب هستند بايد ملاحظه شود بعد از اصلاح بودجه ترتيب آن صحيح خواهد شد در خصوص مخارج نهار و مواجب پيشخدمت و سرباز و قزاق قرار شد آنچه تاكنون مخارج شده قبول شود. ولى بعد از اين از قرار ماهى يكهزار و يكصد تومان حساب شود و معلوم است آنچه هم از بابت ده يك گرفته ميشود بايد از بابت همين حساب شود. و يك صورت بنائى كه آنهم بايد بعد از برآورد معمار داده شود.
سيدالحكما- اين سرباز و قزاق از ديوان حقوق دارند ياخير؟
وثوق الدوله- بلى حقوق دارندولى كافى نيست فعلا اين ترتيب را كميسيون رأى داده است لازم است در مجلس هم ارائه شود اگر كسى مخالف است اظهار نمايد (همه گفتند ضرر ندارد).
احسن الدوله- خوب است بجهة اين اسباب يك نشانى گذارده شود چون اغلب ديده شده است كه فروخته شده عرض ميشود.
صديق حضرت- دو لايحه است راجع بوزارت عدليه قرائت ميشود (قرائت شد) «اگر خيانت يك نفر از مستخدمين دولت نسبت بملت ثابت شود بكلى از شئونات دولتى خلع خواهد شد.»
رئيس- اين لايحه را حسب المعمول پانزده نفر از وكلا نوشته و بمجلس اظهار داشته اند و حال رد و قبول آن در عهده مجلس است.
وثوق الدوله- چون اين لايحه قانونى است بايد سه دفعه قرائت شود حال بايد بهر يك از وكلا يك نسخه داده شود كه ملاحظه نمايند بعد از دفعه سيم قرائت و تصويب شود.
اسدالله ميرزا- اين لفظ خيانت مجمل است بايد در قانون مراتب مجازات خيانتها معين شود.
صديق حضرت- خيانت خيانت است فرقى نميكند هر كس خيانت كند لايق خدمت نيست.
رئيس- در اين لايحه نوشته علاوه از مجازاتى كه قانون معين نمايد و از اين عبارت معلوم ميشود كه درجات خيانت و مجازات آن معين خواد شد اما خيانت بهر درجه كه باشد ديگر مرتكب آن قابل خدمت نيست.
اسدالله ميرزا- چون گفتگو از وزارت عدليه شد فعلا ما مشغول تصحيح دستورالعمل حكام هستيم و ميدانيد در هر صفحه آن چند تا راجع بعدليه ميشود پس خوب است مقررفرماييد قوانين عدليه را هم مرتب نمايند كه اين دو دستورالعمل يكمرتبه فرستاده شود و نتيجه نبخشد.
وثوق الدوله- عقيده من هم اين است كه بايد هر چه زودتر كميسيونى تشكيل شود كه قوانين عدليه در ا" تنقيح كرد خيلى لازم است.
احسن الدوله- خوب است دو مسئله تمبر عرايض رأى گرفته شود كه قانونى شود.
رئيس- چون محل دقت نظر است باز مذاكره شود آنوقت رأى گرفته شود.
آقا سيد عبدالله مجتهد- چه مرجعى از براى وضع اين تمبر تصور كرده ايد.
احسن الدوله- محلى كه مخارج جواب فرستادن اجزائى كه از براى اين كار از قبيل فراش و غيره لازم است معين شود.
آقا سيد عبدالله مجتهد- بهتر از اين براى اين مخارج محل ديگرى پيدا كنيد.
آقا سيد حسن تقى زاده- مسئله تمبر كه در اينجا مذاكره ميشود آيا براى اين است كه رأى گرفته شود يا براى اطلاع وكلا است.
رئيس- براى اين است كه تصويب شود.
آقا سيد حسن تقى زاده- پس چرا قبلاز وقت بموقع اجرا گذاشتيد.
مستشارالدوله- اين مطلبى را كه حضرت حجة الاسلام فرموديد مطلب مهمى است لازم است كه اين مطلب قبل از وقت مطرح مذاكره شود آنوقت بموقع اجرا گذارده شود.
سيدالحكما- اين مملكت يك مخارجى دارد و آن مخارج را بايد اهالى اين مملكت بدهند مثلا كاغذى از سيستان ميآيد و راجع بوزارت داخله است فرستاده ميشود و جوابى از وزارت داخله ميرسد بايد با يك كاغذ از طرف مجلس فرستاده شود اين مخارج را كى ميدهد اين تمبر از براى اين مصارف است.
آقا سيد عبدالله مجتهد- در اين مطلب حرفى نيست كه مصارفى هست ميگوييم كه اين محل از براى اين مصارف صحيح نيست بايد محل بهترى پيدا كرد.
رئيس- اين مطلب مقدماتى بيش از اين لازم دارد كه بايد لايحه نوشته شود و در اطاق ديگر مذاكره شود و تصويب كنند آنوقت باين مجلس بيايد (رقعه از طرف انجمن اتحاديه طلاب بمجلس مقدس رسيده كه هيئت وكلا عظام روز يكشنبه هيجدهم براى فاتحه مرحوم آقا سيد عبدالحميد و آقا سيد حسين كه در راه مشروطيت شهيد شدند چون روز سال ايشان است مستدعى هستيم كه تشريف آورد فاتحه ختم فرمايند تمام وكلا تصديق كرده قبول اجابت نمودند.)
</section>
<section type="session" number="112">
جلسه: 112
مذاكرات روز شنبه هفدهم جمادى الاولى دارالشوراى ملى‏
خلاصه مذاكرات روز شنبه 15 را آقا سيد محمد تقى قرائت كردند.
رقعه از طرف انجمن اتحاديه طلاب و انجمن فارس و انجمن خيريه محله بازار بمجلس مقدس رسيد قرائت شد قريب باين مضمون.
حضور وكلاى عظام قدام الله تاييداتهم عرض ميشود از قرار مكاتيبيكه از عتبات عاليات سيده از طرف دولت سنيه عثمانى به تبعه دولت عليه ايران اعلان رسمى شده كه از اين تاريخ به بعد موافق قانون عثمانى بايد بر حسب قرعه داخل عسكر شوند يا از خاك عثمانى خارج شوند چون اين ترتيب باعث زحمت و هتك احترامات علما اعلام و طلاب ذوى العز والاحترام خواهد شد عاجزانه استدعا داريم كه از طرف مجلس مقدس تلگراف شود كه اين نوع محظورات توهين آميز نسبت بحجج اسلام و طلاب و ساير مقيمين آنجا كه ترك وطن عزيز را گفته و ما را از فيض حضور محروم داشته اند بر ما صعب وبر آنها هم دشوار خواهد بود در اين موقع كه اينگونه محظورات پيش آمده خوب است بر عموم ملت منت گذارده سرافراز فرمايند و در يكى از اماكن مشرفه اقامت فرمايند و آنجا را دارالعلم قرار دهند.
محقق الدوله- اين مسئله را بايد از وزرات خارجه تحقيق نمود كه اين گفتگو رسمى بوده يا خير پس از معلوم شدن تكليف عموم ملت است كه از حجج اسلام و طلاب با احترام استدعا نمايند كه بيش از اين خود رادر معرض تعديات دول اجنبى قرار ندهند.
حاج سيد عبدالحسين شهشهانى- مكاتيب زياد در اين باب رسيده گويا اين چند روزه هم حجج اسلام ترك درس گفته و منتظر تعيين تكليف بوده اند.
حاج محمد على آقا- تلگرافى در اين خصوص رسيده بود بوزير امور خارجه داده شد گفت جواب ميدهم تاحال جواب نداده است خوب است مطالبه جواب شود.
حاج سيد نصرالله- براى متهم كاغذ آمده گويا فعلا ترك شده.
آقا سيد حسن تقى زاده- آمدن آقايان يك مطلبى است كه هر وقت بخواهيد ممكن است تشريف بياورند ولى ما بايد صرف تمكين نشويم بايد بفهميم كه اين سلوك از روى چه عهدنامه است اگر اينطور باشد تبعه دولت ايران منحصر بعلماء و طلاب نيست بلكه بايد تمام تبعه ايران مقيمين خاك عثمانى بيايند سفير ما هم بيايد و اين مطلب خود مشكل است همانطوريكه محقق الدوله گفتند بايد از وزرات امور خارجه تحقق شود بعد از آن بايد هر طور تكليف اقتضا كند اقدام شود.
صديق حضرت- بايد در اين موقع توضيح شود كه عثمانى ها بچه قانون ميخواهند آنها را جرو عسكر نمايند اينكه ميگويند از تمام تبعه ميخواهند اين مطلب اغراق است بموجب عهدنامه كه ميرزا محسن خان مشيرالدوله قرار گذاشت ايرانى كه زن عثمانى بگيرد اولاد اوتبعه دولت عثمانى و بايد سرباز بشود و همچنين هر عثمانى كه در ايران عيال بگيرد اولاد او تبعه دولت ايران است حال بيست و پنج سال است كه آنها در صدد هستند و صبر كردند.
رئيس- اين مطلب هست منهم شنيده ام ولى قرار گذاشته اند هر ايرانى سه سال در اينجا بماند آنهم تبعه ميشود و خيلى بعيد است.
مشاورالملك- بعضى توضيحات است كه بايد در مجلس مخصوص مذاكره شود.
حاج امام جمعه- از قراريكه نوشته اند عثمانيها مشغول نوشتن اسامى هستند كه معلوم شود ما در كدام عثمانى بوده و كدام نبوده اين مطلب بعد از سه ماه لابد منتج نتيجه خواهد شد واينكه از انجمنها نوشته اند كه حضرات آقايان بيايند اولا آمدن آقايان اشكال دارد واز اشكال گذشته علاج كار نميشود تبعه دولت ايران در خاك عثمانى منحصر بآقايان نيست در عثمانى خيلى از ايرانى هست بايد گفتگو شود كه بچه قانون ميخواهنداين تعديات را بكنند.
مخبرالملك- هر چه در اين موضوع گفتگو شود بى نتيجه است بايد وزير امور خارجه را در كميسيونى خواست و از عهدنامه ها خواست و پس از ملاحظه آنوقت مذاكره و گفتگو شود.
آقا ميرزا علينقى- بهمين طور كه آقاى مشاورالملك گفتند چه ضرر دارد رفتار شود.
رئيس- صحيح است ولى اين كارى است كه باين عجله نميشود بايد وزير امور خارجه را خواست و مشاورالملك هم حضوراً هستند و گفتگو ميشود.
حاج سيد نصرالله- بعضى چيزها است كه بايد فورا اصلاح شود مسئله يزد عنقريب مثل مسئله كرمانشاه منجر بفساد خواهد شد.
احسن الدوله- از زنجان خبر داريد كه چه شده است همينطور ساير جاها.
صديق حضرت- عجالة در مسئله يزد اقدام شده و بوزير ماليه نوشته شده كه مشيرالممالك را نفرستند.
رئيس- آنچه اطلاع دارم مشيرالممالك نرفته اينجا است و دولت قرار گذارده كه مخالف و موافق در يزد مجلس نمايند هر رايى از آن مجلس صادر شود همانطور رفتار شود.
حاج سيد نصرالله- بالاتر از اين نيست كه جمعى ميخواهند و جمعى نميخواهند حالا بايد دانست كه اين شخص چه خصوصيتى دارد كه حكما بايد او باشد.
حسام الاسلام- در حقيقة اين اختلافات بواسطه نبودن دستورالعمل حكام است پس او را بفرستيد تا تكليف معلوم شود.
وكيل التجار- مشيرالممالك حاكم كه نيست فقط مقصود متظلمين اينست كه او مامور ماليه نباشد و اين بواسطه آنست كه پاره تعديات و اجحافات برآنها وارد نشود اين مطلب هم اهميت ندارد كس ديگر را بفرستند.
رئيس- در اين صورت كار مجلس منحصر ميشود باينكه اتصالا شخصى را برداشته شخص ديگرى بجاى او بگذارند.
حاج سيد نصرالله- چاره چيست بايد امنيت بمملكت داد يا نه؟
وكيل الرعايا- با خود يزديها گفتگو شد قرار شد تحقيق شود كه اين شخص متعدى است يا نه وقتيكه اين مرقومه جناب آقا سيد على رسيد ديگر جاى ترديد نيست و وزير ماليه هم همراهست ديگر مشيرالممالك را نخواهد فرستاد.
حاج ميرزا آقا- بموجب تلگراف دستورالعمل كه بحكام شد امسال وصول ماليات بعهده حكام است حال چه اختصاص داده كه بايد به يزد مامور مخصوص برود.
رئيس- اين مسئله را بايد وزير ماليه جواب بدهد ولى مقصود اين است كار از روى تحقيق بشود مجلس نميتواند رسيدگى باين امورات بكند انجام آنها با وزارت خانه ها است دراين خصوص بوزير ماليه گفته شد و بجناب محتشم السلطنه هم گفته شد عاقبت قرار شد كه موافق ومخالف در آنجا مجلس كنند و هر چه را تحقيق كردند تلگراف نمايند.
حاج سيد عبدالحسين شهشهانى- جناب آقا سيد على سايرى شخصى هستند كه ابدا خود را دخيل در اين گونه امورات نميكنندو خيلى هم در امورات سياسى اطلاع دارند با اين حال چيزى كه مرقوم داشته اند بموقع اجراى گذارده شود تا رفع اغتشاش شود.
آقا ميرزا سيد علينقى- نيم ساعت است كه اوقات مجلس باين مذاكرات صرف شده در صورتيكه دو شاهد عادل داريم يكى آقاى آقا سيد على و يكى وكيل آنجا در اين صورت چه اهميت دارد كه حكما مشيرالممالك مامور ماليه باشد.
حاج سيد نصرالله- ما بايد اسكات اهالى يزد را بخواهيم از اين كه تغيير بدهند يا موجبات رضايت آ" ها را فراهم نمايند.
رئيس- كليه بايد نتيجه اين را قرار داد كه وزارت خانه امنيت آنجا را حاصل نمايد.
آقا سيد حسن تقى زاده- صحبت از امنيت ولايات شد و قرار شد يادداشت شود حال پاره از جاها است كه بايد فورا جلوگيرى شود اگر جزئى تمام شود عنقريب فتنه خواهد شد چنانچه در آذربايجان مدتى است هر روزه در يك سمتى غوغا ميشود اين ايام در اردبيل فساد برپا شده كه ممكن است بقتل وغارت برسد واز همه جا بيشتر بشود ايلات از حمل آذوبه باردبيل جلوگيرى كرده اند و تلگراف اردبيل را قطع نموده اند بايد يادداشت شود كه بوزارت داخله اين هم اخظار شود تا توليد نشود تلگرافى از آستارا رسيده خوب است قرائت شود قرائت شد قريب باين مضمون بتوسط جناب اجل آقا سيد حسن تقى زاده حضور محترم وكلاى مجلس مقدس بر طبق احكام صادره از انجمن تبريز و نظام الملك بر اخراج سوار يولادلو پسر از صدور تلگراف سوار اطراف را محاصره متظلمين به بقعه شيخ تحصن جسته آذوقه را ممانعت كرده اند.
سوار فرستاديم از روسيه آرد بياورد يك نفر را كشته اند تمام مستدبين و محتكرين باستظهار سوار يولادلو و حكومت قصد دارند انجمن را از اردبيل سلب نمايند الغياث ياغياث المستغيثين.
آقا ميرزا فضلعلى- زنجان هم رديف اردبيل است.
آقا ميرزا حسين طبيب- قزوين هم همينطور است اگر بايد جلوگيرى شود از همه جا بايد جلوگيرى شود راپورت زنجان قرائت شد قريب باين مضمون دو رزو قبل فراش حكومت را چند نفر سيد زده سيد بشير نام گماشته آخوند ملاقربانعلى را حكومت گرفته زده ديروز تمام دكاكين را بسته بودند عمارت دولتى خراب و سعدالسلطنه را سه زخم زده اند اموال او را بغارت برده اند مشيرالممالك او را خانه خودش برد مردم فهميده خواسته اند بريزند خانه مشيرالممالك. مشيرالممالك فهميد سعدالسلطنه را از شهر بيرون كرده اند و يك نفرهم كشته شده ديشب كه حكم اتابك رسيد چند نفر را فرستاده بجهة حفظ بازار و سعدالسلطنه در سلطانيه است طبيب جهة معالجه او فرستاده شد ولى مشكل است معالجه نتيجه بخشد بازار جمعى بسته جمعى بازند اموال سعدالسلطنه بالمره بغارت رفته است وامنيت نيست تلگراف ديگرى بر ضد اين تلگراف قرائت شد قريب باين مضمون تعديات سعدالسلطنه از حد گذشت يك نفر را تنگ فجر گذاشته ويك دختر را ميخواست ببرد رفته خانه آقا محسن شده آقا يعقوب نام هيچ عارض نداشت بدون جهة سيصد تومان از او گرفته.
رئيس- بر فرض شبه را قوى گرفتيم كه سعدالسلطنه ظلم كرده آنها متظلم شوند بمجلس ودولت نه اينكه خودشان بريزند اين اقدامات را بنمايند.
وكيل التجار- همينطور است كه گفته شد اين اغتشاشها حالت وبا را پيدا كرده هر روزى در يك نقطه سرايت ميكند معلوم ميشود يك منشأيى دارد حال خوب است طورى شود كه قلع ماده شود.
آقا سيد حسين- هر موقع كه تلگراف از جايى آمد تحقيق نشد اين است كه نتايج آنرا ميبينيم حالا اگر همين مسئله را تحقيق نماييد معلوم ميشود و از ساير جاها هم جلوگيرى ميشود آيا قبل از اين تلگراف از دست سعدالسلطنه شكايتى بمجلس شده بود يا بحجج اسلام اظهارى شده است يا از پدر اين دختر كه در تلگراف است شكايتى نسبت بسعدالسلطنه شده است همچنين از خود جناب آخوند ملاقربانعلى كه مسلم آنجا است هيچ اظهارى نشده است حال يك نفر آدم آخوند ملاقربانعلى شرارت كرده ربطى بخود جناب آخوند ندارد واگر بنا بشود حكومت از شرورى جلوگيرى نمايد بايد خلق شورش كنند و بريزند خانه او را غارت نمايند در اينصورت نميشود از ساير جاها جلوگيرى نمود.
آقا شيخ حسين- نظامنامه انجمن ايالتى يك ماه است از طبع خارج شده يكجا فرستاده شده است.
رئيس- يك چاپ شد چون غلط داشت آن توقيف شد و مجددا چاپ شد همين روزها فرستاده ميشود ولى گفته شد مامور نرود با نظامنامه آن روز هم خيلى مذاكره شد اعتقاد بنده اين استكه بايد مامور برود يا از طرف وزارت داخله كه وكلا اطمينان بآن شخص داشته باشند در اين خصوص خوب است رأى گرفته شود كه مامورى از طرف دولت برود يا از طرف مجلس مخصوصا رشت لازم است بر حسب خواهشيكه آقاى حاجى خمامى كرده اند يك نفر از طرف مجلس برود من دو نفر را انتخاب كردم يكى شاهزده جلال الممالك كه بسيار جوان آزموده عالمى است يكى هم محمد صفى خان گويا محمد صفى خان را قبول كرده اند.
حاج سيد نصرالله- اين مطلب خيلى خوبست ولى همينقدر كه نسبت مامور بمجلس داده شده آنوقت مفسدين فتنه خواهند كرد چنانچه تمام كارها را نسبت بمجلس ميدهند مثل اينكه در كتب سابقه هم يك كلمه كفرى پيدا شود نسبتش را بمجلس ميدهند.
آقا ميرزا محمود خوانسارى- ما بايد اين كار را از وزارت داخله بخواهيم اگر از طرف مجلس كسى برود تمام اغتشاشات را نسبت بمأمور خواهند داد.
حاج سيد نصرالله- چون آقا حاجى خمامى خودشان تشريف ميبرند برشت لابد آنجا ساكت خواهد شد در اينكه كسى برود مذاكره لازم است.
حاج امام جمعه- انتخابيكه در ولايات شده مطابق اين نظامنامه نيست اگر مقصود اين استكه اين نظامنامه را بفرستيد واجرا شود ماداميكه مامور از طرف مجلس نرود رفع فتنه نخواهد شد اين مسئله فوق اين استكه ميگويند چون وزارت داخله مسئول است بايد از او خواست بنده عرض ميكنم مسئوليت رفع فتنه و كشته شدن و غارت اموال را نميكند بر فرض آن وزير را معزول نمايند تا يك نفر نماينده كى مجلس نرود مفسده رفع نخواهد شد.
رئيس- تمام اين فرمايشات صحيح است حالا خوب است مجلس يك رأى شود تا تكليف معلوم گردد.
حاج سيدعبدالحسين شهشهانى- غالبا اين مطلب گفته ميشود كه اگر كسى برود اهل مجس مسئولند اگر بنا باشد كارى را مجلس براى ملت بكند نبايد از مسئوليت بترسد اگر بايد ترسيد بايد از خدا ترسيد البته هر ترتيبى را مجس صلاح بداند بر فرض چند نفر هم مخالف باشد نبايد ترسيد.
رئيس التجار- عقيده بنده آنست كه اظهارات آقاى حاج امام جمعه فورا در موقع اجراى گذارده شود اگر از طرف مجلس نماينده برود تمام مخالف وموافق حرف او را خواهند شيند.
حسام الاسلام- بايد مدرك كار را پيدا كرد و مدارك آن اينست كه با يك پا نميشود راه رفت اين نظامنامه ايالتى كه بايد مجرى شود اين يك پاى است ويك پاى ديگر حدود حكام است كه تمام شود و بصحه رسيده هر دو بايد با هم فرستاده شود آن وقت ببينيم مخالف دولت و ملت كيست برفع آن پرداخته شود.
آقا سيد محمد جعفر- اينكه گفته اعضاى انجمن تغيير داده شود اين تغيير اسباب توليد فتنه خواهد شد واگذار بحكومت شود هر ولايتى اعضايش زياد شده خود آنها بحكم قرعه خرج نمايند و اگر كم است بانتخاب و اكثريت آراء زياد نمايند.
آقا سيد حسن تقى زاده- آن روز عرض كردم هر چيزى تكليف مجلس نيست هر كارى هم يك ترتيب معينى دارد اگر ما بخواهيم تمام را تغيير بدهيم نميشودآيا ببينيم ممكن است ما خودمان قوه مجريه بشويم اينكار وظيفه مجلس نيست چون خارج از وظيفه مجلس است محتاج براى گرفتن و مذاكره نيست بايد دست بدست يكديگر داد و دولت را بمردم شناساند اين نميشود ما هر روزه دچار زحمت شويم منتهى محض اطمينان بايد اشخاصى كه از طرف وزارت داخله ميروند اشخاصى باشند كه طرف وثوق مجلس هم باشند.
آقا شيخ حسين- اينكه ميگوييد هر كارى د رجاهاى ديگر معمول است در اينجا هم معمول بشود بنده عرض ميكنم هر چه مطابق شرع است بايد معمول شود و اين كه ميگويم اگر امينى از طرف مجلس برود تمام جاها بر هم خواهد خورد و ما مسئول هستيم عقيده من اينست كه ميگويم.
حاج سيد نصرالله- نزديك است مجلس در يك معنى جامعى اتفاق كند و آن انيست كه مامور امين درستى برود ولى بتصويب مجلس باشد.
حاج امام جمعه- مؤاخذه نزد مخلوق يك چيزى است مؤاخذه نزد خدا چيز ديگرى است امروز هر چه دراين مملكت از قتل و غارت اتفاق بيفتد ما مؤاخذ هستيم اين كه در ساير جاها اين كارها مجلس نيست صحيح است ولى تفاوتى در بين است و آن اين است كه مردمان آنجاها تربيت شده اند بمحض رسيدن نظامنامه دربلاد خارجه فورا انتخاب شده منظم ميشود اما اين جا ما تربيت نشده ايم واين انجمنها هم بى ترتيب شده اگر بخواهيد اين نظامنامه مجرى شود بدون نماينده مجلس نميشود و مفسده بزرگى واقع خواهد شد تجربه هم در اين مملكت معمول است حالا خوب است تجربه كنيد.
آقا سيد حسن تقى زاده- در هر صورت ما بايد از تربيت خارج نشويم بايد امور از طرف وزارت داخله برود ولى بايد ما بتوسط تلگرافات بدون تاخير بمردم حالى نماييم كه اين مجلس طرف وثوق مجلس است.
شاهزاده اسدالله ميرزا- اينطور كه تقى زاده فرمودند موافق قانون است ولى عقيده بنده هم با حاجى امام جمعه يكى است بواسطه اينكه فعلا مردم يك سوء ظنى از دولت دارند كه بدين ترتيبات رفع نميشود.
مخبرالملك- دو مطلب در اينجا گفتگو شد يكى اينكه اين جزئيات در اينجا گفتگو نشود من عرض ميكنم اين مطلب كه بمجلس بواسطه تلگرافات رسيده همان طور هم بدولت اطلاع داده شده و شروع باقدامات مينمايند مثل همين مسئله زنجان كه شما مشغول صحبت هستيد واز طرف دولت اقدامات شده پس خوب است همه وقت بخواهيد يك نفر از طرف وزارت داخله دراينجا حاضر باشند كه در اين مواقع سئوال شده باقدامات ايشان هر ايرادى داريد بكنيد اما در خصوص رفتن مامور از طرف مجلس يا از طرف وزارت داخله البته اگراز طرف وزارت داخله برود و طرف وثوق مجلس باشد بهتر است ولى شما در عده اين مامورين گفتگو نماييد كه چند نفر برود لااقل شصت انجمن داريد لابد شصت نفر ميخواهيد و انتخاب اين اشخاص واعضا انجمنها مدتى وقت ميخواهد گذشته مخارج ميخواهيد عقيده بنده اين است كه عجالة بهر ايالتى كه مركز است يكنفر رفته انجمن را داير نمايد بعد از آن انجمن مركزى آدم رفته در ولايات ترتيب را صحيح نمايد.
وكيل الرعايا- آيا اين مامور در همه جا ميرود.
رئس- در جاييكه اشخاص موثق هستند خير مثل اينكه جاهاييكه ظهيرالدوله است لازم برفتن مامور نيست حالا رأى گرفته ميشود براى اينكه دو نفر يكى از طرف مجلس و يكى از طرف وزارت داخله فرستاده شود يا فقط يك نفر فرستاده شود از طرف وزارت داخله كه محل وثوق مجلس هم باشد هر كس ميگوى دو نفر برود ورقه آبى بدهد هر كس ميگويد يكنفر برود ورقه سفيد بدهد ورقه راى منتظر شد آبى 44 سفيد 33 امتناع 9 اكثريت آراء برفتن دو نفر شد (مجلس ختم شد).
</section>
<section type="session" number="113">
جلسه: 113
مذاكرات روز يكشنبه 18 جمادى الاولى دارالشوراى ملى‏
خلاصه مذاكرات روز شنبه 17 آقا سيد محمد تقى قرائت كردند.
آقا ميرزا ابراهيم- ديروز مذاكرات از اغتشاشات زنجان بميان آمده بود و بنده حاضر نبودم چون وزارت داخله گفته بودند كه وكيل زنجان بيايد كه مذاكره شود واقدامات لازمه بعمل آيد بنده رفتم با معاون وزارت داخله ملاقات شده گفتند شما برويد هر طورى كه صلاح ميدانند در تامينات آنجا اقدام نماييد بعد بما هم اطلاع بدهيد تا اقدامات لازمه از طرف وزارت داخله بعمل بيايد بنده رفتم در تلگراف خانه عامه علما واشراف وامراء واعيان را عصر بتلگراف خانه خواستم كه حاضر شوند عصر اشرف الدوله نظام العلما و آقا محمدآقا و چند تن ديگر هم اتفاقا حضور يافته مخابرات لازمه بعمل آمد معلوم شد اين اقدامات از طرف اشرار بود و بهيچوجه از طرف علما واعيان اقدامى نشده بنده سعدالسلطنه را نميشناسم در پانزدهم شهر ذى حجه بنده بطهران آمدم او هم در هفدهم آن ماه حركت كرد بهيچوجه ملاقاتى هم نشده در اين مدت بطور خوشى بنده آنجا را نگهدارى كردم كه تاكنون از طرف زنجان كه عرض شكايت بانجمن عرايض نرسيده از هر طرفى اظهارى شده بنده بطور ملايمت بتوسط قلم رفع كردم كه هميشه با هم بودندولى اين چند روزه بعضى از مفسدين از اينجا اين فتنه را كرده اند كه زحمات شش ماهه بنده بهدر رفته اينك تلگرافاتى كه مخابره شد قرائت ميشود مطلب تا اندازه معلوم خواهد شد قرائت شد قريب باين مضمون بود حضور اتابك اعظم اجمالا عرض ميشود مشروحا از قرارى است كه سابقا عرض شده از طرف حكومت اقدامى برخلاف نشده نه دختر از كسى كشيده شده و نه ظلمى واقع شده حكومت با كمال خوششى رفتار كرده فقط بواسطه كمى گندم قدغن شده بود حمل نشود چند نفر از سادات خواستند ببرند نگذاشتند فرداى آن روز يكنفر سيد بشيرنام را كه آدم آخوند ملاقربانعلى بود حكومت گرفته كتك زد جمعى با توپچى واشرار صبح ببازار ريخته بازار را بسته بعد بدارالحكومه ريخته محبوسين را خلاص و دارالحكومه را خراب واموال حكومت را بغارت برده بعد دو نفرسيد ودو نفر توپچى حكومت را گير آورده و سه زخم منكر بحكومت زده يكنفر فراش او را خانه وزير برده يكساعت بعد خبردار و بخانه وزير ريخته وزير فورى حكومت را درشكه نشانيده بيرون شهر برده عصرى جمعيت متفرق ديگر آنچه اتفاق افتاده محرك آنها از تهران سيد سلطانيه و مظفرالدوله بوده محرك ولايتى را خود آقا شيخ ابراهيم ميدانند واز اهل شهر كسى نبوده مگر آقا ميرزا هاشم ضياء لشكر تا حال چنين اقدامى نشده كه حاكمى را اينطور اهانت نمايند تا احقاق حق نشود واشرار اخراج نشوند لابديم خارج شويم هشت ماه است موزكانچيان مظفرالدوله چند نفر تاجر را زخم زدند بعرض رسيد اقدامى نشد اسعدالدوله مشغول جمع آورى غارت شده ها است شمشير جواهر نزد همان سيد بشير بوده انجمن بواسطه اين اغتشاش ها تعطيل شده. در خصوص وكيل صراحة عرض ميكنم وكيل ما آقا شيخ ابراهيم و مقبل لشكر است و غير از اين دو نفر كسى را وكيل نميدانم هر گاه سلطانيه خود را بوكالت قلم دهد ما وكيل خود را خواهيم خواست وآنى هم راحت نخواهيم ماند آقاى ميرزا ابوالمكارم وآقاى شيخ الاسلام همه حاضرند مسعودالملك در سلطنانيه مشغول معالجه بودند حال حكومت بسيار منقلب و چهار استخوان از سر او بدر آوردند مرتكب دو نفر توپچى و چهار نفر از سادات و بستگان آخوند بودند هر چه حكومت التماس كرده كه بمال قناعت نمايند راضى نشده گفتند آخوند گفته اندترا بكشيم.
آقا ميرزا على نقى- جناب آقا شيخ ابراهيم سه ماه است از بابت زنجان گفتگو كردند و هيچ جلوگيرى نشد. حاجى سيد باقر- اين اعتبارنامه ها چه ضرر دارد دراين مجلس خوانده شود و معلوم گردد.
رئيس- تمام اعتبارنامها مثل يكديگر است محض خواندن در اينجا توضيح نميشود بايد انجمنى تشكيل شود تا صحت و سقم آن معلوم شود.
آقا سيد حسين- بايد اين اعتبارنامها مطابق نظامنامه انتخابات باشد هر كدام موافق باشد بايد قبول و هر كدام مخالف بايد رد كرد.
احسن الدوله- مدتى است كه اين قرائت اعتبارنامها را بانجمن عرايض رجوع كرده اند بنده سربسته عرض ميكنم هيچكدام آنها را اطمينان ندارم ماداميكه واسطه در اين مملكت در كار است هيچكارى از پيش نخواهد رفت.
آقا سيد محمد تقى- در مسئله انتخابات هيچ وقت بايد ملاحظه در كار نباشد.
آقا سيد مهدى- يك روز اعتبارنامها را ملاحظه كرديم تمام مسجل و خوش خط بود از كجا ممكن است تشخيص صحت وسقم آن در صورتى كه باحوال صاحبان امضاء بصيرتى نيست واز اينها گذشته آزادى نداريم كه بگوييم اين اعتبارنامه صحت ندارد.
رئيس- اين گفتگوها زياد است از اين اعتبارنامه ها معدودى صحيح است باقى با نظامنامه مطابق نيست اگر بخواهيم سخت گيرى نميايم بايد دوباره انتخاب شود ولى ما قناعت كرديم كه هر اعتبارنامه كه مخالف پيدا كرد او تحقيق شود.
آقا سيد محمد تقى- آقا شيخ ابراهيم كه وكيل هستند بموجب امهار نظار حال ببينيم همان نظار اين اعتبارنامه آقا را مهر كرده اند يانه.
سيدالحكما- انجمن عرايض چه تقصير دارد هنوز كسى تصديق اعتبارنامه او را نكرده است و وكالت او در مجلس رسميت پيدا نكرده او تقصيرى كرده چه ربطى به ديگران دارد.
آقا سيد محمد تقى- اگر اينطور باشد ايراد بر انجمن عرايض وارد است كه در اين مدت چرا رسيدگى نميشود كه تكليف معلوم شود.
سيدالحكما- عده كم بوده است كه رسيدگى شود واز آن گذشته اعتبارنامه اين آقا را ما تصديق نكرديم و اهميت پيدا نكرد كه داخل مجلس شده.
وكيل التجار- اگر بنا باشد از روى نظامنامه ملاحظه شود خيلى اسباب زحمت خواهد شد زيرا كه مردم اول كار درست ملتفت نبودند پس همانطور كه رئيس فرمودند بايد ساكت باشيم تا وقتيكه معارض پيدا شود.
احسن الدوله- چون مطالب باينجا رسيد عرض ميكنم ما اين زحمت را قبول كرده و باستحضار مجلس كميسيونى تشكيل داده رسيدگى مينماييم ولى كارتى طبع شود كه پس از تصديق اعتبارنامه از انجمن آن كارت داده شود كه وكيل داخل مجلس شود.
اسدالله ميرزا- عاقبت معلوم نشد وكيل دوم زنجان كى است اگر مقبل لشكر است كه آدم صحيحى است ولى ببينيم آن وكيل سابق معزول شده كه ايشان بجاى او ميآيند.
رئيس- تا حال معلوم نبود ولى حالا كه معلوم شد پس بايد مقبل لشكر بيايد.
شيخ حسين- از روز انعقاد اين مجلس تاكنون يك طايفه بما مدعى بودند كه ظالمين و مستبدين بودند يكعده هم هستند كه ظالم نيستند ولى ساده هستند و بواسطه نوشتن پاره مطالب در روزنامجات پاره خبطها ميشود سابقا عرض كردم يك انجمنى تشكيل شود براى مجازات روزنامه نويسها كه جلوگيرى شود.
رئيس- قرار شد از طرف وزارت علوم قانونى نوشته شود بمجلس فرستاده شود.
آقا سيد حسن تقى زاده- بنده و جمعى كه در كميسيونها عضويت داريم و بنده اصرار داشتم بر اينكه در اوقات انعقاد مجلس كميسيونها موقوف باشند و بيايند مجلس محض اينكه صحبتهاى عمده مطرح شده و كار از پيش برود حالا ميبينيم اوقات اين مجلس باهمال ميگذرد وكارى هم از پيش نميرود آن روز عرض كردم عمل نان گوشت بايد در بلديه درست شودگفتگوى فوج سيلاخور وغيره بايد در عدليه ختم شود وقت اينها باشد قريب هشت ماه است اين مجلس منعقد شد.
بعقيده بنده هفت ماه آن بهدر رفته زيرا كه خيلى از مطالب مطرح مذاكره شده و مدتى وقت مجلس صرف شده ولى بدون حصول نتيجه از ميان رفته مثل اينكه چندروز مجازتت راشى و مرتشى مطرح شد و همينطور ماند گمانم اين است هر گاه بترتيب صحيح مرتب شود همين كميسيون عرايض هم بكار خواهد چسبيد و مجلس منحصر خواهد شد كارش بخواندن قوانين و نتيجه كميسيونها حال خوب است مقرر فرماييد يك انجمن تحقيق براى اعتبرنامها يك انجمن براى تظلمات عمومى تشكيل شود كه باسم آن انجمن امنيت ولايات باشد و در آن انجمن معاون وزارت داخله حاضر باشد كه هر وقت يكمطلبى مطرح شود بدون فاصله جواب بدهند.
رئيس التجار- مطالب جناب تقى زاده صحيح است اينكه ميگويند مطالب بوزارت خانها رجوع شود همين مسئله روزنامه هارا بهر جا ميگويند ميگويند هنوز قانون آن نوشته نشده.
رئيس- مطلب جناب تقى زاده اختصاص بروز نامها ندارد مطلب كلى است در اين كه كميسيون جدا بايد تشكيل شود مطلب صحيحى است.
رئيس التجار- ما بايد حواس جمع داشته تا بمطالب رسيدگى كنيم جرايد حواسى براى ما نميگذارند اينطور كه مينويسند اسباب زحمت خواهد شد اگر توقيف نشود مخالف مقصود است اگر توقيف نشود جلوگيرى هم نشود اسباب زحمت خواهد شد.
شيخ حسين- من وكيل سى كرور هستم متدين هم هستم امروز از اينجا حركت نميكنم تا مجازات روزنامه نويسها معين شود هنوز اينها آزادى ندارند اينطور مينويسند بايد از وزارت علوم خواست كه جلوگيرى شود.
حاج عبدالحسين شهشهانى- روزنامه بمنزله حس مشترك است نسبت بساير حواس در وجود مملكت اگر بنا شد روزنامه توقيف شود ساير حواس مختل و بى نتيجه ميماند ولى چيزى كه هست باينحقيقت روزنامه را داشته باشد خوب را خوب و بد را بد بنويسد تا مردم مشتبه بشوند بهر مطلبى كه نسبت ميدهند هر گاه از عهده اثباتش برايند بايد به طرف مقابل مجازات شود والا بايد آنها مجازات شوند عجالة بايد وزير علوم جلوگيرى كند ماداميكه قانون نوشته نشده ملاحظه شود چيزى كه برخوردن بكسى باشد ننويسند.
شيخ حسين- اگر باين ترتيب كه روزنامها بوزير و غير وزير هرچه ميخواهند بنويسند جلوگيرى نكنيم بدولت و ملت خيانت كرده ايم.
آقا سيد جعفر- روزنامه آينه ملى است فرق ما بين وزير و بقال نيست بايد هر چه را مى بينيد بنويسيد شما هنوز از وزرا رعب داريد در اين صورت چطور در اين مجلس نشسته ايد البته هر چه را يقين كرد بايد بنويسند هر گاه از عده اثبات آن برآمد خدمتى بما كرده والا مجازات شود در اين خصوص مذاكرات زياد بميان آمد حاجى ميرزا على آقاى تبريزى نطق مفصلى ايراد نمود قريب بدين مفاد كه آنچه را روزنامه نويس مينويسد يا ناطق نطق ميكند نسبت آن يا بعموم است مثل اين كه گفته شود هر فروشنده دزد است يا به بعض است در اين صورت هم تا نسبت ببعض معين داده شده مثل اين كه فلان كس باسم دروغگو است يا نسبت ببعض بدون تعيين است مثل اين كه بعضى از فروشنده ها كم بفروشند در اين حال تمام اين نسبتها را يكى نبايد فرض كرد هر گاه نسبت بعموم داد بايد تحقيق شود واثبات كند و همچنين هر گاه نسبت را ببعض معين داد بايد اثبات كند ولى هر گاه نسبت را ببعض غير معين داد بايد استنطاق شود كه مقصود از اين بعض كدام فرد بوده است بعد از تعيين آن فرد معين حق دارد اثبات بخواهد و بغير از اين ترتيب حقى بر او وارد نيست بايد ادعاى اثبات نمايد نه هر كس.
حاج سيد نصرالله- بيش ازاين در اين موضوع حاجت به گفتگو نيست بايد بدين مقدس اسلام بد گفته نشودو هر گاه نسبتى داده شد بر عموم مسلمانان فرض و متحتم است كه آن نسبت را ارائه بدهند و نسبت دهند. بمجازات برسد در موارد شخصى بايد شخصى كه نسبت باو داده شده احقاق حق خود را بخواهد مجلس در حقوق شخصيه گفتگو نميكند.
حاج محمد اسمعيل آقا- يكى از مطالبى كه لازم است اظهار شود ترتيب بانك است تاكنون اگر دولتيان كما ينبغى اقدام نداشتند امروز جدا جمعى دارند ترتيب سابق از ميان رفت در تشكيل بانك همه قسم همراهى دارند مثل اينكه شخص اعليحضرت از شخص خود هفتصد و پنجاه هزار تومان با بانك همراهى ميفرمايند امروز تمام ادارات مختل است افواج پول ميخواهند بايد اقدامى ما و راى اقدام پيش كرد يعنى بايد اقدام فعلى كرد نه اقدام قولى از ولايات هم كمك كنند كه اين كار بزرگ پيشرفت حاصل كند.
تمام وكلا از اين مژده اظهار بشارت و خورسندى كردند.
محقق الدوله- بايد لايحه در اينخصوص مشروحا نوشته شود و در روزنامه درج شود كه تمام ملت مسبوق شوند و اقدامات غيورانه خودرا اظهار نمايند.
آقا ميرزا فضلعلى- امروز هم مجددا از يزد پاره تلگرافات رسيده انجام كار آنها بكجا سيد.
صديق حضرت- بوزارت داخله نوشته شد وزارت داخله قرار گذارده اند در يزد انجمنى تشكيل شود و رسيدگى نمايند واطلاع بدهند.
آقاسيد محمد جعفر- يك مسئله را بطور كلى عرض كنم و از هر ولايتيكه يك خبرى رسيد بايد سريعا در رفع آن اقدام شود كه منجر بفساد نشود.
رئيس- مجلس بر حسب وظيفه خود هر تلگراف ويا اطلاعى كه ميرسد بدولت اطلاع ميهد آنها هم اقدامات خودشان را ميكنند. و اما آن مسئله كه حاج محمد اسمعيل آقا عنوان كردند از ميان نرود سابقا گفتم حالا هم ميگويم ماداميكه يك پولى تهيه نشود و يك سرمايه از اهالى مملكت در يك نقطه جمع آورى نشود تمام زحمات ما بهدر خواهد رفت تمام اين اغتشاشها از بى پولى است حال مجلس هر اقدامى در اين خصوص بكند كه خدمت بزرگى بملت كرده است.
آقا سيد محمد جعفر- من از طرف ولايات خودم معلومات زياد در خصوص بانك و همراهى اهالى آنجا با اين اساس دارم ولى دو چيز لازمست اول اطمينانى كه مردم بدانند پولى كه ميدهند از ميان نميرود دوم اينكه در هر ولايتى يك نفر را معين كنند كه مردم باو مطمئن بوده پولهاى خود را بدهند.
رئيس- مقوصد همين است كه مردم بچه راه بايد اطمينان حاصل نمايند.
عمادالحكام- اين اشخاص كه موسس بانك هستند چنانچه كاملا اطمينان داريد بايد يك محلى را معين نمايند واجزايى از براى آن ترتيب بدهند تا مردم ببينند و همراهى كنند.
حاج محمد اسمعيل آقا- عرض كردم ترتيبات سابق از ميان رفت اطمينانى از براى ما بالاتر از اين نيست كه خود اعليحضرت هفتصد و پنجاه هزار تومان شركت ميكنندو عايدات دولتى هم وارد بانك ميشود.
حاج ميرزا آقا- در لزوم تشكيل بانك هيچ شبهه نيست ولى بايد بدانيم كه بدايه لازم است مردم امنيت مالى و جانى داشته باشند تا همراهى كنند امروز خلق ايران امنيت مالى وجانى ندارند اين تقصير دولت است بايد امنيت بدهد تا مردم مطمئن شودند و پول خود را بدهند.
آقا سيد حسن تقى زاده- هر كس اندكى حس ملى داشته باشد و اندكى هم از اوضاع مملكت بصير باشد اگر ده روز بنشيند و فكر كند عاقبت تصديق خواهد كرد كه خلق ايران هيچ چاره ندارند جز اينكه از براى رفع اغتشاش و استخلاص مملكت هر چه دارند و هر چه ميتوانند بدهند هيچ اطمينانى هم نخواهند تا اين بانك تشكيل شود امروز پيشرفت كار منوط به تشكيل بانك ملى است سابقا يك روز در انجمن گفتگوها كرديم و صورت ها نوشتيم كه ترتيبى را فراهم نماييم و در اين شهر هنگامه برپا كنيم كه عكس آن در تمام مملكت بتابد و مردم از روى غيرت همت كنند واين بانك را داير نمايند.
آقا ميرزا سيد حسن- يك اطمينانى از براى مردم لازم است امر شركت عمومى انجام يافت يا خير؟
رئيس- انجام امر شركت عمومى بمجلس راجع شد مجلس هم اقدامات خودرا كرد نتيجه آنرا هم در مجلس قرائت كردند اجراى آن با دولت است امروزه كه در باب بانك گفتگو شده مذاكره شود كه بجايى منتهى شود.
وكيل الرعايا- اطمينان مردم باين است كه عايدات دولت ببانك داده شود.
آقا سيد حسين- اطمينان ملت بدو چيز است يكى سرمايه كه اعليحضرت و وزرا ميدهند يكى هم عايدات دولت ببانك وارد شود در خصوص بانك مذاكرات زياد به ميان آمد جناب معين التجار شرح اقداماتى كه از طرف موسسين بانك تاكنون شده اظهار داشتند كه چند فقره پول با اينكه اساس بانك هنوز مرتب نشده بدولت داده عموم وكلا از اين اقدامات موسسين بانك اظهار رضامندى كردند قرار شد معجلا در اين خصوص اقدام شود مذاكره در خصوص مطالبات صرافها شد كه در خانه وزير داخله رفته ملتجى شده اند بعضى گفتند كه مطالبات ايشانرا بايد مشيرالسلطنه بپردازد و هستند اشخاصى كه مدلل ميدارند بر اينكه اين حقوق در ذمه مشيرالسلطنه است نه دولت و گفته شد كه طلب صرافها در پارسال كه مطالبه ميكردند به اين اندازه نبود از كجا اينقدر شد بعضى گفتند كه اينها غير از آن مطالبات سابق دوباره برات خريدارى كرده و منافع اين چند سال را افزوده باين ميزان طلبكار ميشوند گفته شد در هر حال بايد تحقيق و رسيدگى بحساب اينها شده آنچه كه طلبشان هست بطور صحيح اسكانشان نمايند.
عرايضه از رحيم خان چليپانلو بحضور آقاى ميرزا سيد محمد مجتهد ايفاد شده بود قرائت شد مشعر بر استدعا و درخواست عفو و اغماض از تقصيرات او بود آقا ميرزا سيد محمد جواب را براى مجلس رجوع كردند مذاكرات زياد بميان آمد كه تحقيق شود و مجازات داده شود بعضى گفتند عجالة زنجير از گردن او برداشته شود احسن الدوله اظهار داشتند كه چون اين مطلب راجع بآذربايجان است خوبست بآنجا فرستاده شود كه تحقيقات لازمه بعمل آيد در اين موقع چون آخر مجلس بودو وكلاى آذربايجان هم حاضر بودند مذاكرات تا همين جا ختم شد كه بعد از روى تحقيق رسيدگى شود.
</section>
<section type="session" number="114">
جلسه: 114
مذاكرات روز سه شنبه 20 جمادى الاولى دارالشوراى ملى‏
خلاصه مذاكرات روز يكشنبه 18 رآقا ميرزا طاهر قرائت كردند.
بداية شروع بقرائت نظامنامه وزارت داخله شد مواد و فصولى كه راجع بدستورالعمل حكام بود تنقيح شده بود در مجلس قرائت شد.
پس از قرائت چند فصل رئيس اظهار كردند كه تلگرافى از حضرت عبدالعظيم بزنجان شده و از قراريكه ميگويند بهمين مضمون چهارده تلگراف بساير ولايات شده است حالا ميخوانند معلوم ميشود قرائت شد.
 (صورت تلگراف نمره 95)
از زنجان بطهران‏
حضور مبارك رئيس و اعضاى مجلس مقدس دامت بركاتهم اليوم تلگرافى بمضمون ذيل:
حضور حجج اسلام دامت بركاتهم فصلى داير بحفظ قوانين اسلام و هيئت مجتهدين عظام و ساير اصلاحات مردود و مكنون منكشف عموم متحير اساس دين متزلزل جهة پيش آمد غير معهود اغلب علما بحكم تكليف مهاجر بزاويه مقدس عازم عتبات موقع اقدامات لازم فضل الله نورى، احمدالحسينى الطباطبائى، احمدالحسينى عراقى، على، على اكبر، رسيد آخوند ملاقربانعلى بدست برادرزاده خودش داده بمدرسه شاهى كه چند ماهست ضبط كرده جمعى از اشرار و طلاب راجع كرده خيال دارند فردا باز افسادى برپا نمايند بلكه بتوانند بازرى بسته باشند محض اطلاع عرض شد تا چه وقت خون جگر از اين شخص مخبط بخوريم تا چه اندازه روزگار ولايت اينطور خواهد گذشت چرا دولت و اعضاى مجلس مقدس حكم اين شخص مفسد مخبط را نميفرمايند چرا حضرت والا اميراعظم كه مامور تنبيه اشرار است حركت نميفرمايند بذات پاك پروردگار شب و روز براى مردم آسودگى و امنيت نيست استدعا داريم در قلع اين اشرار اقدام فورى فرماييد والا خيال مفسده عظيمه دارندو كشتار زياد خواهد شد.
 (انجمن زنجان).
آقا ميرزا سيد محمد مجتهد- اين تلگراف از كجا و بكى مخابره شده.
رئيس- اين تلگراف از زنجان بمجلس شده كه تلگرافى از طرف جناب حاج شيخ فضل الله بمضمونى كه قرائت شد با آنجا مخابره شده.
آقا ميرزا محمود خوانسارى- آيا تلگراف خانه بايد مواظب حفظ امنيت باشد يا نه اينگونه تلگرافات را كه باعث قتل و غارت است ميكنند آيا خيانت نيست.
صديق حضرت- اين كه تاكنون گفته شد كه ادارات دولتى بمقاطعه داده نشود محض همين است در هيچ دولتى اينگونه تلگرافات نميشود.
اسدالله ميرزا- اولا در قانون اساسى قيد شده كه تلگرافات رمز مجاز است ثانيا صديق حضرت گفتند كه در ساير ممالك اينگونه تلگرافات نميشود شما هر تلگرافى كه از آن مهيج تر نباشد بدهيد مخابره ميكنند ولى فى الفور ضبطيه حاضر است ممانعت مينمايد.
ثالثا اينگونه تلگرافات در تمام نقاط منتج نتيجه نخواهد شد مگر دردو سه ولايت كه مثل حاجى آقا محسن وغير او باشند.
سيد الحكما- در مسئله تلگرافات رمزى صحيح است اما اينكه در همه جا منتج نخواهد شد معلوم نيست شايد باعث توليد خيلى مفسده ها بشود.
آقا سيد حسن تقى زاده- در موقعى كه اين تگلرافات رسيده عنوان كردن تلگراف خانه خارج از موضوع اهم است اين مطلب بايد در جزء صدم گفتگو شود شما در اصل اساس گفتگو نماييد تلگراف و پست آزاد است.
آقا ميرزا سيد محمد مجتهد- چاره فساد را بايد كرد.
اسدالله ميرزا- ممكن است وكلاى ولايات تلگرافى بولايات خود بكنند كه همچو تلگرافى رسيده اسباب توحش نشود اين اشخاص ميخواهند اساس را بر هم بزنند (گفتند صحيح است).
حاج محمد اسمعيل اقا- اين تلگراف را باولياى دولت ارائه نماعيد يا امشب علاج كنند يا واگذازر بملت نمايد تا خودشان علاج كنند.
آقا ميرزا سيد محمد مجتهد- خيال اينها جز فساد چيزى نيست گفتگوى ما در يك كلمه بود كه علماء نظار جزو مجلس باشند آنها ميگويند در خارج از مجلس باشند علاوه كاغذى بشاه نوشته كه ما ميرويم بقم وتمام علماء را جمع كرده و چه كارها ميكنيم يعنى كه سلطنت شما بباد برود واز آن گذشته نوشته اند كه مجلس باصول اربعه ما كار نداشته باشد توحيد، نبوت، امامت، معاد. من نميدانم اينها چه ربطى بمجلس دارد كار از اينها گذشته يا دولت رفع نمايد يا واگذار بملت كند.
آقا شيخ يوسف- خدمت اينگونه حجج اسلامى كه امروز اسلام از وجود مباركشان هيجانى دارد عرض ميكنم شما چه اقدامى در پيشرفت احكام اسلام وچه خدمتى به مسلمين تاكنون كرده ايد كدام مريض خانه را داير ساختيد كدام مدرسه را تاسيس نموديد جز اينكه منهيات شرع شيوع داشت و شما مشغول بخود بوديد حالا كه خلق بهيجان آمده ميخواهند حفظ اسلام و مملكت را بكنند ممانعت مينماييد.
وكيل الرعايا- همين كه گفته شد رفع آنها را از وزارت داخله بخواهند صحيح است و در حقيقت اينگونه اشخاص مستحق مجازات سخت ميباشند.
آقا ميرزا فضلعلى آقا- از نحوست دو ظلم ما باين مجلس رسيديم يكى از ديوان يكى از چنين علماء هيچوقت ما چنين علما را علما نميدانستيم حالا هم نخواهيم دانست ولى تا حال با ما راه رفتند و ما هم با آنها راه رفتيم اما بعد از يان بايد بمردم فهماند كه آنها جزو علما نيستند و در اين تلگراف ذكر شده كه جناب ملاقربانعلى اقداماتى نموده معلوم نيست چه كرده باشد ايشان مخالف مشروطيت نيستند اگرنسبت داده شود ظلم است پس بايد تحقيق كرد كه ايشان هم مخالف با مشروطيت هستند يانه؟
آقا ميرزا سيد محمد مجتهد- جناب اخوند هيچوقت از خانه بيرون نميايد و خبر از جايى ندارد اينها كار آدمهاى ايشان است.
لسان الحكما- خوبست حجج اسلام تلگرافى بآخوند مخابره نمايند.
آقا ميرزا سيد محمدمجتهد- ثمر ندارد نميگذارند باو برسد.
موتمن الممالك- جناب اخوند را هر قدر منزه بدانيد صحيح است ولى اتباع ايشان در نهايت شرارت هستند.
آقا سيد حسن تقى زاده- باز عرض ميكنم كه مذاكره در تلگراف خانه و كسان جناب آخوند نبايد بشود اول بايدكسى كه در اينجا باعث اين مفسده شده و در حقيقت باعث قتل حكومت زنجان و همچنين سبب اغتشاش هاى ساير ولايات گرديده چاره او را بايد كرد.
آقا ميرزا سيد محمد مجتهد- آنچه لازمه مساعدت بشود يا با اين مرد كرديم پيغام داديم آدم فرستاديم وگفتيم بياييم شما را بياوريم وملت را وادار نماييم كه از شما استقبال نماييد ابدا متقاعد نشد و جز تخريب اساس مشروطيت هيچ غرضى ندارد.
حاجى ميرزا ابراهيم آقا- اعتقاد بنده اين است كه اين نوع علنا ضررشان بر اسلام از همه چيز زيادتر است بعد از آنكه حضرت حجة الاسلام آن اقدام را فرمودند اساس مشروطيت در اسلام برقرار شد و بر تمام عالم و خودمان مبرهن گرديد كه اسلاممانع از تمدن وترقى نيست ولى وقتيكه چنين شخصى پيشوا باشد كه رشوه بگيرد و خاك مملكت را بفروشد باعث سستى عقايد اكثر عوام خواهد شد و اجانب گمان ميكنند كه اسلام مانع از ترقيست پس بايد معرفى اينگونه علما را بمردم كرد.
آقا شيخ حسين- ميخواهم اين صدا را بتمام موكلين رسانم كه ما رعيت حضرت حجة عصر (ع) هستيم آنحضرت امر فرموده اطاعت عالم را بنماييم ولى آن عالم بايد داراى سه صفت باشد صائنا لدينه تاركالهويه مطبعا لامرمولاء) وقتيكه داراى اين سه صفت نباشد آن عالم هم مثل ساير ناس است وواجب الاطاعه نيست.
حاج سيد عبدالحسين شهشهانى- بنا شد كسيكه فتنه در بلاد اسلام بكند آن آيه كه در اينخصوص وارد شده ايد خواند و حكمش معلوم است حال من نميگويم كه محض اين تلگراف مردم بهم خواهند ريخت ولى امروزه تكليف اين است كه تمام يكى شده حفظ امنيت اسلام را نماييد شما كه وكلائيد وعلما حاضرند همه شيعه هستيد اينكه ميگويد «مكنونات خواطر مكشوف» اين مرد ميخواهد تمام را نسبت بكفر بدهد يك علاجى بكنيد آن فصل نظارت علما كه بجهة حفظ اسلام ضميمه قانون اساسى شده هبمه جا تلگرافات كنيد و بمردم بفهمانيد كه اين مرد غرضى جز فساد ندارد و اينكه گفته شد باز از دولت رفع اين مفاسد خواسته شود بايد طورى خواست كه ديگر دولت غير از چاره فورى مفرى نداشته باشد.
آقا شيخ يوسف- ايا آقايان علما نجف شيخ را نميشناسند خدمت آقاى حاجى ميرزا حسين نورى بودم ميفرمود اين وجود طورى مستغرض در دنيا و مقطور بفساد است كه مثل ندارد. (مجلس ختم شد).
</section>
<section type="session" number="115">
جلسه: 115
مذاكرات پنجشنبه 22 جمادى الاولى دارالشوراى ملى‏
خلاصه وقايع و مذاكرات روز سه شنبه 20 را آقا سيد محمد تقى قرائت كردند.
آقا سيد محمد تقى- مسئله مهمى است كه بايد جلوگيرى شود گويا خبر كرده اند كه فردا خلق با اسلحه بمسجد شاه بروند در اين مواقع حتى الامكان بايد از فتنه جلوگيرى شود.
حاجى محمد تقى- از طرف وزارت داخله در اينخصوص چه اقدامى شده است؟
آقا ميرزا سيد علينقى- اينكه از وزارت داخله تامين خواسته ميشود محض آنست كه خلق پاره اقدامات نكنند كه دفع فاسد بافسد بشود.
حاج محمدتقى- پريروز قرار شد در 24 ساعت وزير داخله اقدامات فورى بكند كه رفع غائله بشود اگر نكرد خود ملت اقدام كنيد چطور شد؟
آقا سيد محمدتقى- ملت خود بخود حقى ندارد اقدامى بكند در اين موقع بايد از طرف مجلس جلوگيرى شود كه اسباب مسئوليت نباشد.
آقا شيخ حسين- معلوم نيست كه ملت ميخواهد كارهاى شرارت آميز بكند البته آنها هم مسلمان هستند بواسطه آن تگلراف بهيجان آمده اند آنقدريكه ملت از مجلس فرمان بردار است از وزارت داخله نيست هر گاه متفق هستيد اعلانى از طرف مجلس بشود كه ملت اقدامى نكنند تا خود مجلس بتدابير عملى رفع اين غائله را بكند.
حاج سيد عبدالحسين شهشهانى- اين مطلب صحيح و پسنديده است ولى بايد فهميد كه چطور ميبايست مجلس از اين فتنه جلوگيرى كند آيا اشخاصى كه از طرف وزارت داخله و حكومت متصدى كار هستند و بايد جلوگيرى كنند آنها بايد رفع كنند يا اينكه واگذار بمجلس كنند و مجلس را باين جزئيات مشغول نمايند.
آقا شيخ حسين- اولا اين فتنه را بايد رفع كرد ثانيا در صدد اصلاح بايد برآمد.
حسام الاسلام- اينكه دوستان شيخ بايشان نسبت ميدهند كه شيخ درد دين دارند خلاف است چون شيخ اجرت گرفته يا بايد كار را بانجام رساند يا اينكه بايد ترتيبات روحانى مجلس بكلى بايشان واگذار شود.
احسن الدوله- بنده تا حال حمالة الحطب شنيده بودم مصداقش را ديدم وكلا هستند در انجمن عرايض تا حال چهار دفعه تظلمات اين مردم راجع ببعضى وزارتخانها شده يك جواب مسكتى نداده اند از طرف ديگر كارهاى فوق العاده هم ميكنند و كارى از مجلس كم نكرده مى افزايند.
صدر نطنزى- تاكنون بتجربه معلوم شده است كه هر وقت از مجلس اخطارى شد كه فلانجا را اصلاح نمايند بمسامحه ميگذرانند تا بعد از آنكه آنچه را بايد نشود شده و خلق دست كشيدند آنوقت مينويسند اصلاح كرديم در فقره حضرت عبدالعظيم هم همينطور است.
مستشارالدوله- نه اين است كه وزارت داخله در اينباب ساكت باشد ديروز در كميسيون ماليه بوديم معاون وزارت داخله را خواستند و خيلى صحبت شد ديشب در شميران خدمت آقاى آقا سيد عبدالله مجتهد بودندو در صدد برآمده بالاخره قرار شد كه دو نفر يكى ازطرف علما بطور نصيحت و يكى از طرف دولت بطور تهديد بروند و بشيخ اظهار كنند كه عجالة بودن در اينجا صحيح نيست چندى برويد به ييلاق تا رفع اين غائله بشود البته حالا اقدامات لازمه را خواهند نمود.
آقا سيد حسن تقى زاده- معنى مساوات اين است كه تمام افراد مردم در كار خوب و بد مساوى باشند هر كه خوب كرد خوب باشند وهر كه بد كرديد سابق بر اين هر گاه يك حمالى يك كار بدى ميكرد او را ميرغضب ميگفتند وليكن اين مرد با اين مفسده هايى كه برپا كرد هنوز امر مشتبه است و پاره ملاحظات ميشود آن مسئله قزوين آن مسئله زنجان وجاهاى ديگر پس ملاحظه بيخود است بايد مفسدين را دفع و فتنه را رفع نمود. و آن روزيكه گفتگو شد همه احسنت گفتند حالا امروز ميگويند صحيح نيست معلوم ميشود مجلس باين مفسدين اهميت ميدهد من برملا ميگويم كه در كميسيون بعد از گفتگوى زياد قرار شد كه دولت جدا بآنها حكم كند كه بروند شميرانات چنانچه مخالفت كردند آن وقت آنها مخالف دولت و مجلس و ملت خواهند بود و در آن حال دولت بايد به نظر ياغى گرى بآنها نگاه كند وهر كدام از آنها كه بشهر بيايند بحكم قانون مجازات شوند و در صورت امتثال و اطاعت امر دولت و ملت كمال احترام را از آنها خواهد كرد كه بدون حدوث مفسده بروند.
معين التجار- عقيده بنده اين است كه ابدا ملت با آنها طرف نشود و هتك احترام زاويه مقدسه هم فراهم نگردد دولت با علماى اعلام رفع غائله را بكنند. آقا ملا محسن- هيچ كس راضى نميشود كه مفسده برپا شود و اختلاف كلمه حاصل گردد ولى سريعاً از طرف علما و دولت اقدامى بشود كه ملت هم مطمئن باشند.
وكيل التجار- در اين كه ازطرف ملت نبايد اقدامى بشود شبهه نيست اينهم كه كار باينجا رسيده از سوء حركات خود آنها است كه رعايت احترام زاويه مقدسه را منظور نداشته چند نفر رادر آنجا كتك زدند.
آقا ميرزا محمود- بنده خدمت شيخ رسيدم خلاصه گفتار ايشان اين است كه اهل مجلس و افراد ملت را تكفير كرده بهيچ طورى نميشود جلوگيرى كرد بايد فكر صحيحى كرد.
دكتر ولى الله خان- هر گاه مجتهد مقلد برخلاف شرع رفتار نمايد او بقوه تقليديه صدمه زده است پس بر علما و دين دارها لازم است كه از اين مفسده جلوگيرى نمايند تمام مردم ميگويند كه اين مجلس از يمن اقدام علما تشكيل يافت حالا بواسطه اينگونه اشخاص ميگويند علما مضر بحال مجلس هستند بايد رفع اين شبهه را كرد.
آقا سيدمهدى- چندى قبل كه آقاى آقا سيد عبدالله و آقاى آقاى سيد محمد مجتهد بمجلس تشريف آوردند و فرمودند شيخ حضرت عبدالعظيم رفته و در رفتن خودشان بجهة عودت دادن از مجلس راى خواستند هر كدامى را بى اظهار كردند و بالاخره برفتن راى داده نشد بنده عقيده خودم را عرض كردم حالا هم عرض ميكنم چاره نيست جز اين كه دولت باتفاق علما رفع اين مفسده را بكند زيرا كه حضرت عبدالعظيم مامن است و ازآن گذشته آنها هم دست خود را نبسته اند هر گاه جمعيت بروند زد و خورد زياد اتفاق خواهد افتاد.
آقا سيد محمد تقى- مطلب ديگر اينكه ديروز نسبت بمحقق الدوله خلاف ترتيبى رفتار شده و صدمه وارد آمد ميخواستند ايشان را بكشند از خودشان تحقيق كنيد.
محقق الدوله- آب بهارستان قدرى وقف و قدرى مال بهارستان است دستخطها صادر كرده و آب را ميبرند بنده باغبان باشى اينجا سپردم كه شما همان ترتيب رفتار نماييد ديروز باغبان باشى آمد كه آب را برده اند باغ حاجى باقر صراف گفتم برونديك نفر آدم عاقل از طرف آنها بياورند يك نفر آمد سوال و جواب شد مجددا باغبان باشى آمد گفتم برويد بخودش بگوييد ديروز بعضى از وكلا خانه معين التجار مهمان بودند بخيال اينكه بنده آنجا بودم شش نفر تفنگچى آمده بودند آنجا كه بنده را بكشند جهت اين كار چه بوده است.
حاجى محمد اسمعيل آقا- اين نسبت را نبايد بحاجى باقر داد ايشان آنجا نبودند واز اين نسبتها هم مبرى هستند.
مرتضى قليخان- گويا معين التجار ايشان را بشناسند بايد تحقيق بشود و بمجازات برسند البته حاجى باقر بچنين كارى راضى نخواهد بود.
حاجى معين التجار- چند نفر از وكلا منزل بنده بودند گفتند ما فدائى ملت و وكلا هستيم امروز محقق الدوله نسبت مستبد بما داده بنده بحاجى محمد اسمعيل آقا گفتم ايشان رفتندو آنها را ساكت كردند.
آقا سيد حسن تقى زاده- اين اشخاص بواسطه اينكه بمنزل وكيلى بدون اذن داخل شدند و سوء قصدى بوكيل ديگر ابراز كردند بايد بمجازات برسند.
وكيل التجار- هر وقت يك اتفاقى افتاد جلوگيرى نشد بعد به يك نفر وكيل گلوله انداختند جلوگيرى نشد حالا شش نفر بقصد كشتن يكنفر وكيل ميروند اگر جلوگيرى نشود منجر بفساد خواهد شد.
آقا سيدمهدى- اين شخص كه ميگويد بمن نسبت مستبد داده اند خود او يكى از مستبدين است كه از تبريز او را بيرون كرده اند.
آقا ميرزا فضلعلى آقا- اشتباه نشود خود جناب حاجى باقر شخص منزه هستند.
محقق الدوله- مدتى است كه جمعى از اهالى نظام در اينجا متظلم و متحصن هستند و از ترتيب وزارت جنگ هم مسبوق هستيم خوب است اخطارى بوزراتخانها بشود كه اين بيچاره ها را آسوده نمايند.
حاجى محمد تقى- تكليف فردا چيست خوب است زودتر اطلاع بدهند كه فردا بازارها را باز كنند و اقدامى نكنند تا از طرف علما و دولت رفع اين غائله بشود.
رئيس- خوب سى نفر ازوكلا از اهل بازار هستند انجام اين كار در عهده آنها است كه جلوگيرى نمايند.
حاج محمد تقى- تا مجلس تمام شود دير ميشود خوب است زودتر اطلاع داده شود.
آقا سيد محمدتقى- ضرر ندارد چند نفر از وكلا بروند و ببازار اطلاع بدهند كه فردا بازار را باز كنند.
آقاحسينقلى- خوب است جارچى برود خبر كند.
حاج محمد ابراهيم- جارچى نميرسد منهم نخواهم رسيد كه بصنف بازار اطلاع بدهم خوب است لائحه نوشته شود كه فردا روى منبر خوانده شود و مردم متفرق شوند (گفتند لايحه نوشته شود و هم حالا ببازار اطلاع داده شود).
وكيل التجار- بعقيده بنده بانجمنها نوشته شود خود آنها مردم را متفرق كنند.
رئيس- نتيجه همين شد كه چيزى از طرف مجلس نوشته شود بانجمنها.
وكيل التجار- يك فكرى هم بايد براى امنيت زوارى كه ميروند بشود.
حاج محمد ابراهيم- متواتر شنيدم كه قريب پانصد نفر از اشرار والواط سنگلج را جمع كرده برده اند بحضرت عبدالعظيم گمان من اين است كه هر چه زودتر اين لايحه را نوشته و مهر كنند و بنده بروم مردم را ساكت كنم كه مبادا فسادى برپا شود.
محقق الدوله- در صورتيكه اين چند روزه بواسطه اين تلگرافاتيكه باطراف شده مغشوش گرديده ببينيم آيا تلگرافخانه حق دارد كه بدون اجازه وزارت داخله و دولت اين تلگراف را مخابره نمايد.
حاج محمد اسمعيل آقا- ماداميكه از طرف دولت اخطار نشده كه چنين تلگرافات شود پست و تلگراف آزاد است.
صديق حضرت- ماليه بايد بتصويب مجلس باشد ببينيم مجلس تصويب ميكند كه تلگرافخانه مقاطعه داده شود.
رئيس- مال امسال نيست در دو سال قبل پنج ساله اجاره داده شده است هر گاه ساير چيزهايى كه پيش اجاره داده شده است تغيير ميكند اينهم تغيير ميكند.
صديق حضرت- فرق نميكند بايد نگذاشت كه كلاه ملت را بردارند.
اسدالله ميرزا- ميگوييد جلوگيرى از آزادى تلگراف شود در زمان استبداد اين طور تلگرافات كه از طرف ملت ميشده تلگرافخانه بمحض ديدن مخابره ميكرد در صورتيكه دولت ميتوانست جلوگيرى نمايد اين اساس برپا شده محض آزادى تلگراف بوده بنده حاضر هستم كه مدلل دارم كه اين تلگرافات كه از حضرت عبدالعظيم شده ثمرى جز در عراق و زنجان نخواهد بخشيد باينحال چطور ميشود از آزادى تلگراف جلوگيرى شود.
حاج محمداسمعيل آقا- تلگراف آزاد است.
آقا ميراز فضلعلى آقا- در قانون اساسى نوشته شده كه تلگراف آزاد است و در اين مصالح عموم ملت منظور است حال يكنفر يك كارى كرده نميشود از همه اين مصالح اغماض كرد گذشته اگر اين را تلگراف خانه نميكرد با سيم كمپانى وانگليس ميكردند.
وكيل التجار- بايد تلگراف كنند بمجازات برسد.
آقا شيخ عبدالكريم- عقلا وشرعا در اين مواردى كه توليد فتنه ميشود آزادى نيست.
آقا سيد حسين- اگر تلگراف آزاد نباشد ضرر آن بملت عايد خواهد شد والا دولت در هرموقع بخواهد تلگراف بكندميتواند.
رئيس- بيش ازين در اين موضوع مذاكره نشود لايحه از طرف پنج انجمن بمجلس رسيده بود قرائت شد قريب باين مضمون حضور محترم وكلاى مجلس مقدس روز چهارشنبه جناب آقا ميرزا ابراهيم خان منشى سابق سفارت فرانسه كه در بعضى از انجمنها سمت عضويت دارند و بخلوص وطن پرستى از شغل چندين ساله خود استعفا داده اند محض زيارت بحضرت عبدالعظيم ميروند در آنجا با شيخ شاپور مشغول صحبت بودند كه چند نفر از كسان شيخ فضل الله با چوب و قداره ريخته و صدمه زياد بر ايشان وارد ميآورند و ايشان را ميبرند خانه شيخ و پاره عبارات لاطائل بايشان گفته ميشود بالاخره جمعى ايشان را خلاص ميكنند در اين صورت تكليف اشخاصى كه بزيارت ميروند چيست اعضاى انجمنها و ساير ملت اگراندكى صبر كنند همينكه كارد باستخوان آنها رسيد تحمل نخواهند كرد خوب است هر چه زودتر جلو اين مفاسد گرفته شود كه منجر بمفاسد زياد نگردد.
حسام الاسلام- سابقا عرض شد من لايكرم لايكرم اين شخص ديگر قابل اكرام نيست باقى را عرض نميكنم. آقا سيد محمد تقى- كسى گمان نكند كه غرض همراهى با اين شخص است معلوم است اين نوع اشخاص بايد طرد و منع بشود ولى بطورى كه توليد فتنه نشود. (گفتند كه در جواب اين لايحه بنويسند كهاز طرف ملت فردا اقدامى نشود تا علماء اعلام و مجلس مقدس بدستيارى دولت رفع اين مفسده را بكنند و تاعصر نتيجه را اطلاع بدهند).
</section>
<section type="session" number="116">
جلسه: 116
مذاكرت روز سه شنبه 24 جمادى الاولى دارالشوراى ملى‏
خلاصه مذاكرات روز پنجشنبه 22 را آقاى ميرزا طاهر قرائت كردند.
حاج ميرزا على آقا وكيل محترم خراسان قبل از انعقاد مجلس اظهار داشتند كه دو مطلب دارم يكى از آقايان وكلا استدعا ميكنم كه بنده را يك ماهه اجازه مرخصى بدهند كه بروم مشهد و عيال خود را بياورم چون محرمى ندارند مجبور هستم كه شخصا بروم عموم از غيبت ايشان اظهار تاسف كردند ولى چون مطلب اضطرارى بود راضى شدند مشروط بر اينكه زياده از يكماه بطول نيانجامد مطلب ديگر از نويسندگان مجلس خواهشمندم كه اين مطالب را نوشته بسمع عموم برسانند و در زمان حضرت رسول (ص) اين كتب حاليه مدون نبوده اغلب مطالب در دوره هاى بعد از راه مقدميت واجب يا مستحب شد بزحمات زياد تحقيق و تدقيق شد حال حاليه اين مجلس هم مثل همان كتب ومدارس است و اين مجلس بمنزله يك مدرسه است و كس را شبهه بر او مبهم مانده باشد و در موافقت اين مجلس با اساس شرع مقدس در شبهه بوده باشد بنده حاضر هستم كه از روى ادله شرعيه بر طبق آيات قرآنى و اخبار نبوى جزئيات و تكليف را على رؤس الاشهاد مدلل بدارم كه سر موئى با احكام شرع مقدس مخالفت ندارد عموم حضار دعاى خير نموده بقاء و دوام وجود اينگونه اشخاص عالم حقيقى را از حضرت حق خواستار شدند.
بحرالعلوم كرمانى- عزيزترين چيزها وقت اينمجلس است علماء كرمان بنده را بوكالت انتخاب كردند اين مطلب هم پوشيده نماند كه اهالى كرمان دينارى هم بواسطه پريشانى اعانه بوكلا نداده اند از اين باب هم كمال افتخار را داريم ولى اكنون بنده بواسطه پاره محظورات استعفا ميخواهم.
تلگرافى از عراق رسيده بود قرائت شد قريب باين مضمون بتوسط آقا سيد حسن تقى زاده حضور وكلاى اعظام صمصام الملك كه مأمور حركت دادن حاج آقا محسن بود واردشد پيش از آنكه از طرف صمصام الملك اقدام شود حاج آقا محسن اشرار را فرستاده دكاكين را بسته ديشب جمعى در پشت بام بازارها وغيره مشغول شليك بودند امنيت سلب زودتر علاج نماييد. (انجمن محلى عراض) ايضاً بتوسط آقاى تقى زاده حضور مجلس بعد از تراكم تلگرافات حاجى آقا محسن رفته بدهات و حال دعوت كردبشهر تعديات و ظلم زياد از سابق خاصه نسبت باهل انجمن همه نوع تهديد ميشود هر گاه جلوگيرى نشود جان فدائيان در خطر خواهد بود مستدعى آنكه هر طور صلاح بدانيد رفع اين اشرار را بنماييد الغوث الغوث انجمن اتحاديه عراق.
احسن الدوله- جهة آنكه مثل سالارالدوله كه پسر شاه بودو ياغى شد در 24 ساعت او را گرفتار كردند ولى حاجى آقا محسن وهر كس مدعى مجلس ميشود روز بروز تقويتش زيادتر ميشود چيست.
آقا شيخ ابراهيم- در زنجان بهم ريخته اند دو تلگراف آمده گفته اند انجمن و مجلس حرام است شهر مغشوش است هر چه اصرار ميكنيم مأمور و حام برود بطفره ميگذرانند امروز صبح رفتم براى تحصيل جواب. در دربار تمام اجزا تعطيل كرده مواجب ميخواهند.
آقا ميرزا محمود- ديروز شنيدم يكى ميگفت در حضرت عبدالعظيم جمعى سوار را ديدم پس از تحقيق معلوم شد اينها را پسر حاج آقا محسن خواسته وآنها را بلباس مبدل فرستاده كه اگر اقدامى شود آنها هم زد و خورد نمايند.
آقا ميرزا محسن- مسئله عراق و حاجى آقا محسن زياد از اين است كه در اين تلگراف است ديروز براى بنده در اين باب كاغذ و تلگراف آمده بود.
آقا سيد حسن تقى زاده- بنظر بنده اولياء دولت در اين موقع خيانت ميكنند ولى بواسطه آن اتحاديكه از دو ماه قبل حاصل شد نميتوانم اين كلمه را نگويم بلكه پرتست ميكنم كه حاجى آقا محسن قوه جديدى بجهة خودش تحصيل نكرده و همچنين جاهاى ديگر جهة اينكه اقدام فورى نميشود و مفسدين در دو فرسنگى شهر نشسته اند و جلوگيرى نميشود بلكه مساعدت با آنها ميكنند بيست و پنج تلگراف ميكند مجانى ميشود در زنجان از طرف رئيس قشون مظفرالدوله و توپچيها كه نوكر دولتند تحريك ميشوند.
حاجى سيد آقا- تحريك ميكنند كه وكلا را بكشيد ديشب بنده با اشراف ميرفتيم مردى آمد نسبت به بنده دست درازى كرده زننده هم معلوم است تا حال اگر فحش ميشنيديم ديگر كتك نميخورديم.
حاج سيد عبدالحسين شهشهانى- خيانت را ببعضيها نسبت ميدهند هنوز معلوم نشده ولى چيزيكه مشهود شده است آقايانيكه قوه مجريه هستند هيچ درصدد رفع نيستند بلكه همراهى هم بآنها ميكنند اگر ما همه روزه اينجا براى اين جزئيات گفتگو كنيم اوقات ما ضايع خواهد شد هر چه گفتگو ميشود همين قسم ميماند آن روز در خصوص وزارت جنگ گفتگو شد نتيجه معلوم نشد.
اسدالله ميرزا- درخصوص حاجى آقا محسن حقيقه سر مكنونى است كه هر چندى ايشان چند فرسنگ حركت ميكنند دوباره بواسطه تلگراف غيبى عودت ميكنند حالت حاليه عراق طورى مغشوش است كه لاينقطع شليك تفنگ است وامنيت سلب شده است.
عمادالحكما- صورت تلگرافات را از تلگرافخانه بخواهند آن طوريكه زيرآنها نوشته شده مجانى باشد معلوم ميشود كه امر كى بوده است.
وكيل التجار- مطلب بايد مشتبه نباشد همين قدر قهميده شده كه اين تحريكات از كجا است ديگر زندگى نيست گمانم اين است كه بيش از اين هم تحمل كردن جايز نباشد كه اتصالا در اطراف آدم كشته شود و مال بغارت برود و هر چه بوزارتخانها رجوع شود هيچ اثرى نبخشد در خصوص طوالش مكرر تظلم شده نسبت را برعيت داده كسى كه باعث قتل و غارت شده او را نميخواهند.
ثقة الاسلام- اين اغتشاشات معلوم راه چاره را بگوييد.
آقا سيد حسن تقى زاد ه- علاج ظاهر است بايد لايحه نوشته شود.
بوزارت داخله كه هر چه نوشته شد و گفته شد نتيجه نبخشيد در خصصو اردبيل و غيره و ماكو گفته شد كه اينها فورى است بايد عاجلا جلوگيرى شود نشد چهل وچهار طايفه در اردبيل بهم ريختند در ماكو هفتصد خانوار متوارى شده اند آنچه بايد قتل وغارت بشود شد هيچ اقدامى نشده جدا جلوگيرى را از ايشان بخواهيد از حاجى آقا محسن قرار بود كه همان روزها جلوگير ى شود چه شد؟
حسام الاسلام- اعتقاد بنده اين است كه هيئت وزرا را بخواهيد و مسئوليت را بعهده تمام آنها بگذاريم اگر اقدام شد فبها والا وكلا كلا استعفا بدهند وتكليف را بخود ملت واگذار نمايند.
احسن الدوله- بنده تمام تقصير را از وكلا ميدانم كه مثل امزجه سوداوى در آنى بجوش آمده و بعد از دو ساعت از جوش و خروش ميافتند والله دولتيها از شما مايوسند خودمان هم مأيوسيم.
حاج محمد اسمعيل آقا- مدتى هيئت وزرا هجوم آوردند كه مجلس نميگذارد ما مشغول كار بشويم محض اتمام حجت ما هم در اين مدت نهايت همراهى را كرديم. اگر چه ميدانيم همراهى كردن آنها هم مثمرثمرى نيست نبايد وزرا هم ملتفت نباشند عيب عمده در جاى ديگر است آن اشخاصيكه دور دولت را گرفته اند نميگذارند كار از پيش برود مسامحه بيش از اين نميشود قتل و غارت اردبيل از اين جزئيات نيست تلگراف را پاره كرده اند معلوم نيست چه خبر است.
آقا ميرزا محمود خوانسارى- همه ميدانند تشريف آوردن اعليحضرت بمجلس تا چه اندازه مفيد بوده و حاضر هم شده بودند كه تشريف بياورند آن اشخاصيكه اطراف شاه هستند نگذاشتند همه ميدانيد نميخواهم اسم ببرم.
رئيس- آنچه بنظر ميرسد معالجه همان است كه حسام الاسلام گفت بايد هيئت وزرا را يك مجلس خواست و تكليف را معين كرد.
حاج معين التجار- در همان مجلس دوشنبه اين گفتگو شود و ببينيم تا فردا صبح ميشود آنها را حاضر كرد گويا اتابك تمام وزرا را بجهة روز دوشنبه خواسته اند.
حاجى ميرزا آقا- اين مجلس بايد علنى باشد اين مجلس غير از اين كميسيونهاست.
رئيس- اگرمجلس علنى شد شرط دارد كه هر كس يك سوالى نكند در ساير جاها هم قرار است كه سؤالات را پيش مينويسند كه بترتيب مذاكره شود و وقت ضايع نگردد.
حاج محمد اسمعيل آقا- گمانم اين است مطالب زياد نباشد.
مطلب يكى است بايد پرسيده شود جهة آنكه از طرف دولت اقدام نميشود در رفع اين انقلابات چيست. حسام الاسلام- بايد وزرا را خواست وكلا باشند حجج اسلام باشند تندنويس هم باشندولى تماشاچى نباشد (گفتند بايد تماشاچى باشند).
حاج محمد تقى- بايد تماشاچى باشد كه تكليف خودشان را بدانند. رقعه از طرف وزارت داخله بمجلس رسيده بود قرائت شد قريب باين مضمون بمجلس محترم شوراى ملى مقصود وزارت داخله آن بود كه مامور نظامنامه برود و رفع فساد را بنمايد سردار امجد نوشته است مامور مخصوص بيايد و يك نفر هم از طرف مجلس خواسته اند كه برود و رسيدگى نمايد آن تلگراف شفارود را ملاحظه كرده هر طور مصلحت بدانيد اقدام كنيد تلگراف شفارود قرائت شد بتوسط وزارت داخله بخاكپاى مبارك حوادثيكه در گرگان روداتفاق افتاده بعرض رسانيده يك كرور ضرر ملاعلى دهرى با ساير اشرار وارد آورده بآنهم قناعت نكرده رعاياى روسيه را وارد لكمهاى ماهى گيرى را سوزانيده ثلث گرگان رود بباد رفت باز هم بايد ساكت باشيم يا رفع كنيد يا واگذرا بخودمان نماييد.
آقا ميرزا طاهر- تمام اينها دروغ است كاغذ رسيده كه همين ارفع السلطنه اشرار خلخالى را دعوت كرده مردم را غارت نموده حال نسبتش را بجناب ملاعلى ميدهند.
رئيس- التجار- در مملكت ايران دو هيئت داريم يكى دولت هر چه از ازطراف اخبار ميرسد ميگوييد دروغ است در هفته گذشته وزرا فرمانفرما را حاكم تبريز كردند از تبريز تلگراف آمده كه ما او را نميخواهيم شما يك تكليفى هم براى وزرا معين نماييد.
آقا سيد حسن تقى زاده- ما بطور اصول مشروطيت رفتار نميكنيم هر جا صرفه دارد رفتار ميكنيم هر جا ندارد نميكنيم در تمام دنيا كليه مطالب بملاحظه يك نكته راجع بوزارتخانها است كه آن مسئوليت بايد ولى ما برخلاف رفتار ميكنيم هم استقلال وزرا را ميخواهيم و هم امنيت بلاد را و هر مطلبى كه رجوع ميشود ميگويند نبايد وقت معين كرد و حال آنكه بايد خود وزارتخانها آن مطلب را فورا يا در وقت معين انجام بدهند واگر غير از اين باشد تكليف معلوم است و بالمره امر بما مشتبه شده است كه وزرا ثابت لايتغير هستند.
صديق حضرت- اهميت امنيت داخله بيش از اينها است كه در اين جزئيات گفتگو شود و سرحد آذربايجان همانطور بماند الان بايد باتابك تلفون بشود كه فردا عصر هيئت وزرا حاضر شود بهمان آمدن هم قناعت نبايد كرد بايد كار ختم شود.
آقا سيد جعفر- اين حرف تمام است ولى ميگوييم اگر مسامحه شود بحدى عرصه بر شما تنگ شود كه هى نتوانيد جلوگيرى نماييد بايد وزرا را خواست وكار را تمام كرد نه اينكه مثل آنروز وزير ماليه بگويد من استعداد ندارم وزير داخله بگويد طبيعت مملكت اينطور شده بعضى ها هم اظهار تشكر بكنند در خصوص اشخاصى هم كه حضرت عبدالعظيم هستند اگر حرف شرعى دارند بگويند جواب بشنوند اگر ما عاجز شديم آنها ما را متنبه كند والا ما تكليف خودمان را بدانيم.
آقا ميرزا سيد محمد مجتهد- آنها هيچ حرف شرعى ندارند حرف آنها در سر يكمسئله بود علما در خارج از مجلس باشند ما گفتيم در داخل باشند تلگرافى از كرمان رسيد كه بعضى از علما تلگرافى بر ضديت با مجلس نمودند عجبا عجبا ما اهالى كرمان باقتضاى وقت تماماً حاضريم در ابقاء مجلس جاناً و مالًا تلگرافى از سبزوار رسيد حضور مجلس مقدس انجمن سبزوار را حاج ميرزا حسن برقرار كرد ولى حاج ميرزا حسين بر حسب تلگراف شيخ فضل الله در صدد تخريب انجمن است ديشب آدمهاى حاج ميرزا حسين ريخته بسر واعظ و او را زخم زده اند و در صدد قتل و اذيت اعضا انجمن هستند امنيت سلب شده رفع نماييد.
حاج سيد عبدالحسين شهشهانى- آقايان سبزوار با هم ضديت داشتند ولى ميان حاج ميرزا حسن و حاج ميرزا حسين حرفى نبود حالا اين حركات يقينا ناشى از اين تلگراف شده است.
وكيل الرعايا- وقتيكه اتابك وزرات داخله را قبول كرد اشخاصى مثل نايب السلطنه و غيره ضد مجلس بودند اگر ميديد كه با آنها پيشرفت ندارد چطور قبول كرد پس بايد اينمطلب را دانست كه كار يك ظاهرى دارد كه خيلى خوب و موجب اظهار تشكر و امتنان است ولى يك باطنى هم دارد كه خيلى خراب است. بنده عرض ميكنم اگر وزارت داخله از عهده برنميآيد استعفا بدهد تا ملت هر كه را ميداند معين كند.
حاج سيد عبدالحسين شهشهانى- مملكت مدتى است رو بخرابى گذارده بود بمحض تبديل سلطنت مستقله بمشروطيت نميشود اخلاق مردم را تهذيب نموده معلوم است بواسطه تغيير وضع هم روزبروز در انقلاب است تقصير وزراء حاليه هم نيست بايد هر چه زودتر قوانين معين و مجرى شود.
حسام الاسلام- امروز دو قوه در مملكت موجود است يكقوه در دست مجلس كه بعاقلى رفتار ميكند يكقوه هم در دست ديگرى است مجلس بايد قوه خود را زياد كند و بر او غلبه حاصل نمايد.
آقا سيد حسن تقى زاده- اين صحبتهايى كه در باب وزارت داخله ميشود بعد از اين طورى خواهد شد كه وزير داخله وزير ثابت الوزاره باشد بايد ما تمام كارها را بگردن وزرا بيندازيم حتى اينكه اگر در بلوچستان اتفاقى افتاد بگويند وزير داخله مسئول است ولى با اين ترتيب اگر در هر جزئى از وزيرى همراهى بكنيد خلاف و ضد است و هر يك از وكلا هم حق دارند از وزيرى شكايت بكنند.
آقا شيخ حسين- قرار شد وزرا را بخواهند حاضر شوند ديگر اين گفتگوها لازم نيست.
حاج امام جمعه- اعتقاد خودم را عرض ميكنم مكرر گفته ام باز هم ميگويم ما در اين بهارستان آسوده نشسته ايم و روزى دو ساعت هم باينجا آمده و ميرويم وابدا از ساير جاهاى مملكت خبردار نيستيم كه چه ميشود تلگراف اردبيل رفته وغير از صداى شليك تفنگ يزى نشنيده شما گمان ميكنيد بهمين چند كلمه مملكت آسوده ميشود من بر حسب تكليف ميگويم كه تمام مردم داعى بفساد هستند تا مجازات نباشد نميشود تا قوه مجريه نباشد منظم نخواهد شد تقصير وزرا چيست قشون كه نداريد پول كه نداريد پس فكرى كنيد كه امنيت حاصل شود حرف را بايد بى غرضانه گفت.
آقاسيد حسن تقى زاده- پيش از آنكه ما فكر بكنيم عقلاى عالم فكر كرده اند و گفته اند كه بايد جسبيد هيئت وزرا مسئول را گرفت وامنيت خواست اگر از عهده برنيامدند عزلشان كرد همين طور بايد رفتار نمود تا اصلاح شود هر چه عقلا فكر بكنند غير از اين چيزى نخواهند گفت.
آقا سيد محمد جعفر- اين فرمايش حضرت امام جمعه صحيح است ولى آنها كى آثار اتحاد و اتفاق خود را ارائه دادند كه بآنها مطمئن باشيم.
آقا سيد حسين بروجردى- بايد كار را ازراهش داخل شد نبايد يكى يكى وزرا را چسبيد بايد هيئت وزرا را مسئول كار بكديگر كرد كه ضديت در ميان آنها نباشد در اينصورت تمام وزرا يكى خواهند شد و مواظب كار خواهند بود.
آقا ميرزا فضلعلى آقا- حالاما نبايد باين مطلب بچسبيم كه تقصير با وزرا است يا باوكلا زنها و دخترهاى مردم در خطرند در همه جا من تا حال بزبان نياوردم كه وكيل هستم زيرا كه خجالت ميكشم تا حال كارى براى ملت نكرده ايم خبر از عراق ميرسد از ساير جاها اخبارات موحشه ميرسد تاكنون در رفع اين مفاسد چه اقداماتى شده است.
آقا سيد حسن تقى زاده- مكرر گفته ام باز هم ميگويم كه هر كس ميگويد نبايد به وزرا چسبيد خارج از مشروطيت است تكليف مجلس نيست اصلاح مملكت را بكند يا اطراف شاه را صحيح مايد بايد فقط وزرا را مسئول بداند.
حاج سيد نصرالله- در اين مطلب حرفى نيست كه تمام مسئوليت با وزراست ولى بايد يك اتفاقى در ميانه باشد آنهم نميشود مگر رفع سوء ظن شاه از مردم كه اتصالا معدودى دور او جمع شده القاء شبهه مينمايند كه اين مردم با شما كار دارند اگر رفع اين مطالب راكرديد كارها اصلاح ميشود.
حاج ميرزا آقا- همه ميفرماييد كه بايد دولت قوه خود را براى پيشرفت مشروطيت صرف كند بنده عرض ميكنم صرف نميشود آيا اين پوليكه ميرود بحضرت عبدالعظيم اگر بسرباز داده شود مملكت امن نميشود.
مخبرالملك- مطلب همانست كه گفته شد بايد وزرا را خواست و حرف را تمام كرد كه مسئوليت تمام وزرا معلوم شود آنروز وزير داخله گفت مسئوليت داخله را راسا و ساير را تادياً قبول كردم ما نبايد اين حرف را قبول كنيم انتخاب وزرا بايد موافق راى رئيس الوزرا باشد ولى بايد مسئوليت هر يك معلوم گردد مدتى است از دولت شكايت ميشود من هم همراه هستم ولى قدرى هم بايد از ملت شكايت كنيم يكماه بعد از افتتاح مجلس پس از فكرهاى زياد قرار شد كه يك سرمايه در يكجا جمع شده با آن كارها را صورت بدهند اغلب مردم هم اظهار همراهى ميكردند ولى حالا خبرى نيست همه با مجلس همراه هستند ولى در دادن پول حاضر نيستند خوب است در روزنامجات قدرى همت خود را مصروف اين مطلب دارند كه مردم را تشويق كنند بهمراهى با بانك از رعايا خبر ميرسد تفاوت عمل را نميدهيم سايرين هم پول ببانك نميدهند از قرارمعلوم بايد پول را از خارج آورد الان پانزده روز است اعلان بلديه منتشر شده است هيچ يك از اين جرايد درخصوص ترتيب اين انجمن چيزى ننوشته اند در عوض اخبار لندن مينويسند خوب است نظر همه متوجه باين نكته شود كه ما امروز قوه استعداديه نداريم پول نداريم بايد در اين راه فكرى كرد ودر صدد تشكيل بانك برآمد.
آقا سيد جعفر- تمام اين فرمايشات صحيح است ولى وزرا كجا ثروت باقى گذاردند تمام امتيازات را بخارجه دادند و ثروت خودشان را زياد كردند با وجو اين اگر امنيت بدهند مردم حاضرند كه همه نوع همراهى بكنند حتى نسوان حلى و زيور خود را بفروشند و بدهند.
رئيس- براى عصر فردا ميشود كه وزرا حاضر شوند.
صديق حضرت- تلفون ميكنيم كه فردا عصر اتابك با ساير وزرا حاضر شوند.
 (مجلس ختم شد).
</section>
<section type="session" number="117">
جلسه: 117
مذاكرات روز يكشنبه 25 جمادى الاولى دارالشوراى ملى‏
خلاصه مذاكرات روز شنبه 24 را آقا سيد محمد تقى قرائت كردند.
تلگرافى از كرمانشاه در جواب تلگراف مجلس كه در دفع و جلوگيرى از مفاسد شده بود بمجلس رسيد قرائت كردند قريب باين مضمون. حضور حجج اسلام واعضاء مجلس در خصوص تلگرافيكه از طرف مجلس شده اشخاصيكه از مجلس و فرموده حجج اسلام انحراف جسته معلوم است قول چنين اشخاصى معتنابه نخواهد بود خاطر حجج اسلام و اعضاى مجلس از طرف اهالى كرمانشاه آسوده باشد اگر چه اهالى اين شهر مدتى است بظلم مستبدين گرفتار هستند اميدواريم در ظل توجه حضرت حجة عصر (ع) و نيات حسنه آقاى ظهيرالدوله تمام امورات بر وفق مقصود حاصل گردد (آقا مهدى) تلگرافى ديگر از استراباد رسيده بود قرائت شد قريب باين مضمون:
حضور مجلس و حجج اسلام دامت بركاتهم در فقره ظهور مخالفت شخصى بحمدالله تاكنون خيالات ايشان اثرى نداشته است اينك هم نهايت شعف را حاصل نموديم كه عامه ناس از خيالات ايشان مسبوق شدند (و من لم يجعل الله نوراً فماله من نور) اعضاى انجمن علميه استرآباد و سايرين مترصد صدور اوامر مطاعه مجلس هستيم اشخاصيكه اظهار مخالفت كرده اميدواريم درظل مراحم حضرت حجة بمصداق آيه شريفع انما جزاء الدين يحاربون الله و رسوله و يسعون فى الارض فساداً ان يقتلوا و يصلبوا او تقطعوا ايديهم وارجلهم من خلاف اوينفوا فى الارض مجازات بكنيد (امضاء هشت نفر از علما و مجتهدين) تلگرافى از زنجان رسيد قرائت شد قريب باينمضمون آقاى آخوند ملاقربانعلى وارد مجلس شده چشم اهالى روشن جمعيت بجهت تماشا زياد (حسين).
شيخ ابراهيم- بعد از آنكه حكومت را بيرون و انجمن را بهم زده اند خودشان درمسجد نشسته انجمن مخالف ترتيب داده وارد شده اند. در اينموقع بر حسب تمايل مجلس وزراء هفتگانه بمجلس آمدند وزير داخله وزير عدليه وزير تجارت وزير علوم وزير معادن وزير ماليه.
رئيس- بواسطه اخبار موحشه كه از اغتشاش ولايات بمجلس رسيده و ديروز مذاكره شد اعضاء مجلس چنين تقاضا كردند كه وزراء تشريف بياورند تا با حضور وكلا در رفع اختلال گفتگو شود.
حاجى سيد نصرالله- در حقيقة اين اوضاع ناگوار حواس همه رامختل كرده چاره بايد كرد بعضيها تصور ميكنند كه از طرف دولت كوتاهى ميشود پاره مطالب را مقايسه ميكنند كه چرا در مورد سالارالدوله سريعا اقدام شد ولى در ساير موارد جدا در مقام دفع و رفع برنميآيند.
وزير داخله- نه اينكه كوتاهى شده باشد در بعضى موارد اسباب كار فراهم است زود انجام ميگيرد مسئله سالارالدوله در كرمانشاه همين طور در مسئله زنجان اسعدالدوله تلگراف كرده است كه امنيت حاصل شده مقصرين را ميگيرند در اردبيل هم اغتشاش آنجا بواسطه انجمن شده كه حاج ميرزا على اكبر با ديگرى اختلاف كرده كم كم نايره فتنه و اغتشاش شعله ور شده بهر حال تلگراف شده رفع خواد شد در خصوص آذربايجان آنروز مذاكره شد اقدامى شد ولى بتعويق افتاد بايد يك حاكم مستقلى فرستاده شود تا اين جزئيات رفع شود.
معين التجار- در خصوص عراق و آمدن حاج آقا محسن هنوز اقدامى نشده.
وزير داخله- حالا باز مشغول اغتشاش شده ولى معلوم نشده كه نميخواهد بيايد صد سوار و سى قزاق مامورند كه او را حركت بدهند گويا وارد شده باشند اين تلگراف هم حالا رسيده كه سه روز مهلت خواسته تا حركت نمايد.
محتشم السلطنه- بعد از آنكه معلوم شد حاجى آقا محسن برگشته حكم شد حتماً چند سوار برود او را حركت بدهد از ورود آنها هم تلگراف شد كمك هم خواستند بعراق تلگراف شد همراهى نمايند حالا اين تلگراف از عراق رسيده قرئت شد باينمضون حضور حضرت اتابك اعظم پس از ورود صمصما الممالك حاج آقا محسن بطوريكه عرض شد از دهات خود جمعيت نموده بازارها را بسته فرستادم رئيس قشون بيايد در خانه نشسته بيرون نميآيد چون نسبت با حاجى آقا محسن دارد متعذر به معاذير شد مخصوصا چند نفر توپچى وغيره خواستم سند وزارت جنگ را ميخواهد حاجى آقا محسن بناى ياغيگرى را گذارده ديشب در پشت بام بازارها و جاى ديگر تفنگچى گذارده بارك شليك ميكردند اگر صمسام الممالك نبود براى چاكر واهل شهر خيلى محل خطر بود اغلب مردم بطرف حاجى آقا محسن رفته صمصام الممالك هم بپاره اقدامات اجازه ندارد هر روز از طرف شيخ فضل الله تلگرافات ميرسد اگر اين طور باشد تمام اموال و عرض مردم بهدر خواهد رفت شرم دارم از خيالات فاسده او بگويم اگر عرايض چاكر را اغراق بدانند تحقيق شود كار خيلى بالا گرفته اقدامات فورى لازم است.
محتشم السلطنه- اين تلگرافات رسيده حكم شده صمصام الممالك با قزاق اقدامات مجدانه نمايد پس از آن اين تلگراف رسيد بحمدالله شهر امن در باب حاج آقا محسن منتظر حكم قطعى هستيم حسن اتفاق قزاق از بروجرد وارد شده حكم شود قزاق دو روز بماند تا حركت كند تلگرافى از طرف پسرهاى حاجى آقا محسن رسيده بود قرائت شد حضور اتابك اعظم تلگراف مبارك مشعر بر احضار حاجى آقا محسن زيارت گرديد سخت مريض شده بهيچوجه قادر بر حركت نيست اگر شفا يافت ميآيد والا دنيا را وداع ميكند.
وزير داخله- مقصود اينست كه آنچه تكليف است تلگراف شود كه بهر حالى هست بيايد استعداد حاجى آقا محسن هم معلوم است حال مجلس هر طور تصويب كند رفتار ميشود.
حاجى ميرزا ابراهيم آقا- حاجى آقا محسن ياغى نبوده معلوم ميشود تا حال حكم قطعى بر احضار او صادر نشده.
آقا ميرزا فضلعلى آقا- درصدد اين مطلب نيستيم كه تقصير را بر گردن يكديگر ثابت كنيم حالا اين ترتيب كه پيش آمده اگر جلوگيرى شود ممكن است رفع شود والاهمينكه شدت كرد ممكن نيست جلوگيرى شود ماوكلا با خداى خود قسم ياد كرده ايم كه ذره كوتاهى نكنيم با اين عهد نبايد ابدا راحتى را طالب باشيم از هيچ اقدامى نبايد مضايقه كنيم مثلا اگر هيئت وزرا بايد سه شب هم در تلگرافخانه بخوابند ور فع اين اغتشاشات را بكنند نبايد به مسامحه گذرانيد چون قوه اجرا در دست آنها است همه نوع بايد همراهى كنند واگر غير از اين باشد كار سخت خواهد شد.
صديق حضرت- افسوس دارم كه در هر مطلبى كه ضرر بدولت دارد بمحض بروز سريعا در صدد جلوگيرى برميآيد اما هر چه راجع بملت است مثل اردبيل و عراق وغيره هر قدر اخطار ميشود هيچ اقدام نميكنندواز اين مطلب غفلت دارند كه نه اينكه خلق اردبيل بكلى از دست خواهد رفت بلكه اردبيل بكلى از دست ميرود همچنين مسئله حاجى آقا محسن و همچنين مسئله شيخ فضل الله درآنجا نشسته همه نوع فساد ميكند و كسى درصدد نيست.
حسام الاسلام- وقت ملت خيلى تنگ شده ما در اين مملكت دو نماينده داريم يكى وكلا كه از طرف ملت نماينده هستند و يكى وزرا هيئت وزرا ضامن فساد مملكت هستند بايد ضامن افعال يكديگر هم باشند.
مستشارالدوله- اين وقايعيكه از اطراف ميرسد ببينيم از مقتضيات مملكت است يا خبر ديگرى شده بنده عرض ميكنم در صورتيكه درپاى تخت مملكت فسادى بروز كند و بهيچوجه درصدد رفع آن برنيايند البته بجاهاى ديگر سرايت خواهد كرد. در دو فرسخى شهر اين مفسده برپا است هيئت وزرا ميتوانستند شفاها رفع كنندوابدا از آن مذاكره نكرده از اطراف صحبت ميكنند بنده سربسته عرض ميكنم كه وزرا بايد بهتر از اين توجه كنند و آن اصولى كه درمشروطيت مقرر است ملاحظه نمايند و اگر جلوگيرى از اين فساد نكنند كار سخت خواهد شد.
حاجى امام جمعه- بنده ميخواهم عرض كنم كه هم وكلا مقصرند وهم وزرا امروز در مملكت دو هيئت هستند يكى وكلا يكى وزرا در ساير ممالك اين دو هيئت يكى هستند دراينجا اينطور ينست چون راى آزاد است راى خود را ميگويم آنطوريكه در ساير ممالك اتحاد دارند اينجا ندارند اما تقصير وزرا اينست كه از هر جا خبر انقلاب رسيده اگراز طرف وكلا سخت گيرى شده اقدامى مينمايند واگر نشد هيچ گويا اين مملكت مال آنها نيست قوه قوشنى امروزه اهم قواى مملكت است در هر امر دخالت او لازم است در اينمدت از طرف وزارت جنگ چه اقدامى شده است وزير داخله از اوايل در كارها جدا اقدامى داشتندواين ايام قدرى سست شده اند چنانچه بنده روز دوشنبه گذشته بواسطه عذرى نتوانستم در كميسيون وزرا حاضر شوم چند تلگراف رسيده بود فرستادم امروز جواب آنها رسيده.
اما تقصير وكلا اين است كه نبايست بچسبند كه وزرا مسئول هستند واصلاح را از آنها بخواهندو حال آنكه ما قوه مجريه نداريم و تا دستورالعمل حكام فرستاده نشود كار پيشرفت ندارد ودرست نخواهد شد بر فرض اين هيئت وزير را هم معزول كرديم با زحمات زياد هشت نفر ديگر بجاى اينها بگذارند باز بهمين ترتيب خواهد بود.
حاج سيد نصرالله- از وقوع اين حوادث نباد تعجب كرد در همه جا اين اختلافات اتفاق افتاده چيزيكه هست يك مطلب هنوزبما معلوم نشده كه آيا در حقيقت اين مملكت مشروطه هست يا نه چنانچه ميبينى بعضيها باعليحضرت مشتبه كردند كه اين وكلا فقط با شاه كار دارند با اين حال چطور ميشود اين سوء ظن را از قلب شاه خارج و اين مطلب رافهماند كه عمده مقصود حفظ استقلال سلطنت در اين خانواده است وغير از اين هيچ مقصودى ملت ندارند و ماداميكه قلب شاه در رنجش است هيچ كارى پيشرفت نخواهد داشت.
آقا سيد محمد جعفر- اين ملت چه كرده اند وكلا چه اقدامى برخلاف نموده اند كه اسباب سوء ظن شاه و باعث رنجش قلب مبارك ايشان باشد يك دستخط مختصر از طرف شاه بمجلس آمد چقدر اسباب مسرت مردم گرديد.
وزير داخله- گمان ندارم چنين چيزى باشد اگر هم باشد اصلاحش آسان است طريق اصلاحش را هم عرض ميكنم.
حاج سيد نصرالله- خدا شاهد است كه ما غرضى جز اصلاح ملك و مملكت چيز ديگر نداريم.
وزير داخله- توقع داريد بتوسط اين هشت نفر تمام كارها اصلاح شود اينقدر وقت نگذشته كه قابل اصلاح تمام كارها باشد بايد تمام نظامنامه و دستورالعملها نوشته و فرستاده شود تا فرستاده نشود كارها اصلاح نخواهد شد.
آقا ميرزا سيد محمد مجتهد- مطلب اين است كه چند نفر اطراف شاه را گرفته نميگذارند خاطر شاه آسوده باشد و فعلا با اساس مشروطيت همراهى نمايند.
آقا سيد حسن تقى زاده- در همه جاى دنيا كه مشروطيت و مجلس است آنجاها وزرا ميايند و با وكلا مباحثه ميكنندو مطالب را از روى تحقيق بيكديگر ميفهمانند ولى در هيچ جا وزرا را از دو فرسخى نميخواهند كه از آنها اظهار امتنان و تشكر كنند اين مطلب را هم قبل از وقت عرض ميكنم كه مطالب بنده تمام اعتراضات است. هيچ وزيرى نبايد با حضور وزير ديگر از طرف او صحبت بدارد. چنانچه وزرا در اينحال بحران مملكت همه روزه حاضر ميشدند ممكن بود ما در فاصله يكروز بنشينيم دراصلاح حل يك محل گفتگو كنيم و رفع فساد را بنماييم اما حالا كه در بعضى از ايام بطور فوق العاده حضار ميشوند وقت خيلى تنگ است بايد بطور كلى در اصلاح حال مملكت صحبت كنيم.
ما نبايد دخالت در جزئيات كارهاى وزارتخانه ها بكنيم آنها هم نبايد جزئيات كارهاى خودشان را بما اطلاع بدهند ما بايد بطور كلى اصلاح مملكت را بخواهيم مثلا در مسئله كه چهار ماه است اخطار شده و همه قسم تاكيد شده حالا راپورت نشان ميدهند كه مامور رفته اقدامات ميشود. ما بايد كليه امنيت را از وزير داخله چشم پوشيده بخواهيم اين شخص وزير يا اينست كه منتهاى كفايت خود را بخرج داده و بيش از اين از عهده او برنميآيد دراينصورت بايد استعفا بدهد يا اينكه از عهده او برميايد ولى موانعى در پيش است در اين صورت هم بايد يا استعفا بدهد يا موانع را بمجلس اظهار كند مجلس همه روزه نميتواند در جزئيات گفتگو كند.
اينكه گفته شد اگر اينها استعفا بدهند ديگر كسى را نداريم اشخاصى هستند كه قوه زيادتر از اين دارند منتها در انظار پست هستند اين مطلب هم اشكالى ندارد در مملكت ايران سلطان ميتواند مردمان پست را در يكروز بدرجه شخص اول برساند اين عرض آخرى خود را هم بكم شايد وزرا تا ششماه ديگر بمجلس نيايند بايد اين كميسيونها را بهم زد و وزرا همه روزه در مجلس علنى حاضر شوند و در امورات مملكت صحبت كنند.
آقا ميرزا محمود اصفهانى- بنده بى پرده عرض ميكنم كه تمام مردم اين مفاسد را از وزرا ميدانند.
حاج سيد عبدالحسين شهشهانى- چنانچه مذاكره شد شاه بمنزله سر وزرا و وكلا بمنزله قوى مملكت بمنزله جسم ماداميكه اين اجزا از حال يكديگر مستحضر نباشند كار از پيش نخواهد رفت ماداميكه شاه در يك محل مخصوص باشد و واسطه كار را وزرا قرار بدهد همانطورى ميشود كه در مصر واقع شد بايد تمام از حال يكديگر مسبوق باشند و بمعاونت يكديگر كار بكنند.
حسنعلى خان- كرارا عرض كرده ام كه ما بايد تميز فيمابين دو قوه مقننه و قوه مجريه را بدهيم تكليف هر يك را وضاح نماييم لابد وزرا از اين ملت هستندو تا آنها تكليف خود را ندانند كار از پيش نخواهد رفت و در تمام ممالك قرار است مسئوليت را يك نفر قبول ميكند وآن وزير داخله است كه بايد ساير وزرا بتصويب او انتخاب شوند.
وزير عدليه- در همان روز اول كه وزير داخله بمجلس آمدند معرفى اين هيئت را كردندو تاكنون هم از هيچكدام شكايت نكرده اند معلوم ميشود از آنها مخالفتى ظاهر نشده و بتصويب ايشان انتخاب شده بودند.
حسنعلى خان- مقصود بنده اين است بشور يكديگر كار بكنند و مسئوليت داشته باشند از آنروز تاكنون چه وقت وزارت جنگ باين مجلس آمده با وجود اين چطور وزير داخله از وزرات جنگ مطمئن خواهد بود كه بتواند مسئوليت وزارت جنگ را در عهده بگيرد.
حاجى محمد اسمعيل آقا- دو مطلب ميخواهم عرض كنم هر گاه يكى از وزرا بوظيفه خود رفتار نكردومجلس عزل او را خواست و نتيجه نبخشيد چه بايد كرد در صورتيكه تمام امنيت مملكت امروز بسته بقشون است وزير جنگى كه مخالف با مجلس باشد چطور ميشود مملكت آسوده باشد مطلب ديگر در باب پول است بايد كمك كرد و تهيه پولى نمود.
وزير داخله- در مسئله اول اقدام شده درمسئله دوم هم در دو ماه قبل اقدام شده از طرف دولت هم اقدام شده و ميشود بايد جدا مجلس هم همراهى كند و بانك را تشكيل بدهند و حقوق مردم را برسانند تا امورات مرتب شود.
آقا شيخ حسين- سابقا بنده عقيده خودم را در اين موضوع اظهار كردم شخص وزير داخله خوب از عهده كار برميآيد در اين موقع كه پاى شرف در كار است بايد هر گونه محظورى كه در بين هست اظهار نمايد تا رفع شود.
وكيل التجار- اينها براى اصلاح مملكت است مكرر عرض كرده ام وزرا بهر ترتيبى كه صلاح بدانند بايد بتمام ولايات اطلاع بدهند كه شاه با ملت همراهى دارند و چند نفر هم كه مخالفت كرده اند بمجازات برسند تا مردم آسوده شوندمسئله بانك هم سرانجام گيرد در خصوص حقوق قشون پس از اصلاح ماليه اول پوليكه گرفته شود بايد بقشون داده شود.
حاج ميرزا على آقا- مملكت هم مثل انسان است انسان چطور از عقل شور ميكند كه فلان كار را بكنم يا نه اهالى مملكت هم بايد از وزرا كه بمنزله عقول عشره هستند شور نمايند كه اين مشروطيت را كه ما گرفته ايم صلاح است كه در لوازمات آن كوشش نماييم يا نه و از وزير داخله كه بمنزله عقل اول هستند جواب ميخواهم.
وزير داخله- بلى صلاح است و شما سى كرور نفوس هستيد اتفقا نماييد هر چه موانع است از پيش برداريد.
 (در اين موقع مجلس ختم گرديد.)
</section>
<section type="session" number="118">
جلسه: 118
مذاكرات روز سه شنبه 27 جمادى الاولى دارالشوراى ملى‏
خلاصه ملاكرات روز يكشنبه 25 را آقا ميرزا طاهر قرائت كردند.
راپورتى از طرف حكومت دارالخلافه رسيده بود قرائت شد قريب باين مضمون كه خاطر مبارك مسبوق است كه عمل نان تا آخر جوزا با كمپانى بود و قرار شد تا آخر سرطان هم در عهده او باشد پس از چند روز كمپانى استعفا داد فدوى ناچار شده نانواها را خواسته و قرار گذاشته تا آخر سرطان بهمان ترتيب باشد عجالة هر روزه نانوا تفاوت قيمت ميخواهد تكليف فدوى چيست يا خود كمپانى قبول كند يا محلى از براى اين تفاوت معين فرماييد.
آقا سيد حسن- چنانچه مى بينم در اوضاع مملكت بينهايت اختلال و اغتشاش توليد شده اخبارات متواتره از اطراف ميرسد در هر موقع بوزرا در رفع اغتشاش اظهارى ميشود عدم تعيين قوانين را پيشنهاد و مستمسك قرار ميدهند مجلس مقدس بايد وقت شريف خود را صرف مطالب جزئيه نكند و بوظايف صحيحه خود رفتار نمايد.
آقا شيخ حسين- اينمطلب صحيح است ولى چون مسئله نان از مسائل مهمه ايست كه جمعيت حواس اهالى مجلس كه لازم ترين تمام مقدمات است موكول و منوط بر اين مسئله است تشكيل و ترتيب انجمن بلديه هم طول دارد لذا خوب است دقتى شود و قرار صحيحى در اين كار بگذارند.
حاجى سيد عبدالحسين شهشهانى- هر مطلبى در موقع خود لازم است و داراى اهميتى خواهد بود ولى بايد بدانيم كه كدام يك وظيفه مجلس است در اين حال اغتشاش كه اركان اسلام متزلزل است و خوب پيش آمد خيلى از مخاطر ميرود وظيفه مجلس كه با واجبات برابر است وضع قوانين و تعيين حدود است چنانچه جرايدى كه محتوى بر اكفار و آراى ما است بخارجه برود از ملاحظه اينمذاكرات بر حال ما حيرت خواهند كرد كه ملتى كه تازه از خواب غفلت بيدار شده در مقام حفظ و حراست خود برآمده اول در مسئله گوشت و نان خود مذاكره ميكند اينك لازم است كه مقدم بر تمام قوانين لازمه را از مجلس بگذرانند.
احسن الدوله- از سنه هزار ودويست وهشتاد و هشت ببعد كه بنده بخاطر دارم اين مسئله تفاوت قيمت از براى اجزاى ديوانى و نانواها مثل ترياك شده كه هر وقت بخواهند اين تفاوت را قطع نمايند اينها بجزع خواهند افتاد بايد كارى كرد كه اين عادت را يكمرتبه از آنها رفع نماييد.
رئيس- مسئله نان در همه جا اهميت دارد چنانچه سال قبل در پارلمنت آلمان مبالغى در اين باب گفتگو شد حالانميشود اين مطلب را مساهله گذراندناچار بايد قرارى داد كه اسباب اغتشاش حواس اهالى مجلس فراهم نيايد آنمطلبى را هم كه احسن الدوله گفتند صحيح است تفاوت قيمت عادتى ازبراى نانواها شده بايد ببينيم ملت ميتوانداين ضرر را قبول كند يا نه پس بايد يكقرارى گذاشت.
حاج محمد اسمعيل آقا- همانطوريكه تقرير فرموديد عمل نان از مسائل مهمه است خوب است چنانچه تيولات را برگردانيدند اين تيول نانواها را هم برگردانند فرضا دولت هم اين تفاوت را نداد از مردم خواهند گرفت حالا كه سر خرمن است بهمين قيمت بماند در صورتيكه حاليه هم گران است چيزى طول نخواهد كشيد كه ترقى خواهد كرد پس بهتر اينست كه مسئله گوشت قرارى گذاشته شود چنانچه گوشت تا ديروز هفت عباسى بود وامروز قرار گذاشته اند كه نوپا يكقران بفروشند عمل نان اگر قرارى در آن گذاشته نشود گندم بخروارى بيست تومان خواهد رسيد.
آقا ميرزا محمود خوانسارى- آنچه ما ياد داريم اين تفاوت قيمت در اين چند سال تيول شده است عنوان ظاهر انيست كه نان يكمن شش عباسى و در حقيقة يكمن دو هزار است پس چه ضرر دارد قرارى بگذاريد كه گندم بهر قيمتى باشد نان بهمان قيمت فروخته شود گفتند نميشود.
شرف الدوله- بايد كارى كرد كه آذوقه يك سال تهيه ديده شود وزير ماليه را خواست كه صورت غله ديوانى و خالصه را معلوم نماييد و يك ترتيب صحيحى بگذاريد.
حاج امام جمعه- در اينكه مردم را بايد آسوده كرد حرفى نيست البته بايد تمام ولايات را آسوده نمود كرارا هم دراين باب مذاكره شده و نتيجه نبخشيده گمانم اينست هر قدر در اين موضوع گفتگو شود نتيجه نبخشد بهتر آنست بيست نفر از آقايان عظام كه در اين كار خبرت و بصيرت دارند مجلس مخصوصى تشكيل بدهند و نتيجه مذاكرات خود را بمجلس اطلاع بدهند.
وكيل الرعايا- بايد دانست قرارى كه در مجلس داده ميشود مجرى ميشود يا معطل ميماند آنوقت گندم در سيستان است و نان خور در طهران چنانچه آقاى نايب السلطنه آنروز متعهد شدند كه دو هزار خروار گندم بدهند و زياده از سيصد خروار گندم ندادند.
حاجى محمد اسمعيل آقا- اين ترتيب كه حاجى امام جمعه فرمودند خيلى صحيح است ولى اين لايحه هم كه از حكومت رسيده كه تا آخر سرطان قرارى گذاشته شود خوب است از آن هم رعايتى بشود.
رئيس- همين طور كه حاجى آقا گفتند اين ده پانزده روز را يك راى بايد مجلس بدهد و گويا حالا گندم خروارى چهارده تومان است و بطورى كه كمپانى قرار گذاشته بود ميتوان گندم را خروارى يك تومان از قيمت نان گرانتر بخباز داد در اينصورت تفاوت خروارى يك تومان ميشود ولى ميگويند نانواها نميگذارند بهر حال تفاوت روزى دويست و پنجاه تومان ميشود اين هم ضميمه ساير ضررهاداده شود يا خير؟
حاج سيد نصرالله- رأى داده شود كه غله ديوانى تسعير شده بيايد بانبار و بصاحبان حقوق پول داده شود.
رئيس- در اين مطلب تمام متفقند و مخالفى نيست البته بايد همين طور رفتار شود.
مستشارالدوله- در كميسيون ماليه اين تدارك ديده ميشود.
حاج محمد اسمعيل آقا- در اين ورد بنده عرضى دارم از قرارى اخبار موثقه خالصجات اطراف طهران كه تيول بوده تفاوت عمل خيلى داشته و رئيس خالصه او را ضبط كرده ولى بطوريكه اگر حساب بخواهند ابدا معلوم نخواهد شد پس بايد مميزى فرستاده شود كه ثبت اينها را بردارند.
آقاسيد حسين- از قرار معلوم وزير ماليه مميزى فرستاده اند كه از پيرمردها و كدخداها تماما اين مراتب را تحقيق كرده ضبط نمايند.
آقا شيخ حسين- از قراريكه چند نفر از اشخاص موثق و معتمد گفتند صاحبان تيول قبوض را كه برعايا داده بودند حال ميگيرند تغيير ميدهند كه نفع و تفاوت عايد بدولت نشود.
 (چند نفر از آقايان گفتند همين طور شنيده شده است).
آقا سيد علينقى- البته اين مذاكرات اهميت دارد مسئله نان هم مهم است ولى امنيت بلاد از همه مهمتر است عجالة در مسئله نان هر قدر مذاكره شود در اينجا نتيجه نخواهد بخشيد. بهتر همان است كه در كميسيون چنانچه آقاى حاج امام جمعه گفتند مذاكره شود وحالا بنظامنامه شروع شود.
رئيس- صحيح است ولى بجهت اين پانزده روز بايد فكرى كرد.
آقا ميرزا محمود خوانسارى- درخصوص تفاوت نان هر چه داده شود از كيسه رفته ودر خصوص خالصحات اطراف تهران هم صديق الدوله حاضر است كه لااقل ده هزار خروار از اين مأخذ كه رئيس خالصه ميدهد علاوه بدهد.
 (جماعتى تصديق كردند كه همينطور است و صديق الدوله شخص باخبرت و بصيرتى است.)
حاج امين الضرب- نان را از شش عباسى كمتر نميشود فروخت و گندم هم نبايد از اين قيمت بالا برود عجالة براى اين چند روزه تفاوتى منظور شود و براى بعد قرار صحيحى داده شود.
احسن الدوله- نصرة الممالك عريضه نوشته بمجلس كه خالصجاترا سه ساله قبول ميكند و پنجاه هزار تومان علاوه ميدهد.
حاج سيد نصرالله- صديق الدوله با بصيرت تر است.
رئيس- يك شخص محترمى ببنده ميگفت هستند اشخاصيكه خالصه را بيك مدتى اجاره بكنندو هر سال يكعشر بر مأخذ اجاره بيفزايند.
آقا سيد حسين- هر چه مذاكره ميشود قبل از گرفتن نتيجه خارج ميشويم بجهت اين پانزده روز اگرتفاوت را قبول كردند جواب نوشته شود ولى اگر با خود كمپانى باشد وتفاوت هم معين شود بهتر است چون واگذار كردن بخودخباز كار راخراب خواهد كرد.
آقا ميرزا فضلعلى آقا- باعتقاد بنده در اين سر خرمن قيمت را معين كردن اسباب خرابى كار است اين نرخ مشخص در صورتيست كه ديوان در انبار گندم داشته باشد و بگويند بفلان قيمت بفروشيد واگر كسى بخواهد نفروشد از انبار گندم داده شود پس اين چند روز بهر ترتيبى هست بايد بگذرد.
رئيس- مجلس تا خروارى يك تومان را تصويب ميكند تفاوت داده شود و ساير قرارها با خود حكومت است.
معين التجار- در باب صرافها آن مذاكرات كه آنشب شد قرار بود اشخاصى معين شوند كه گفتگو نمايند و قرار صحيحى بگذارند يكماهه از ايشان مهلت خواسته شد تا حال چند روز گذشته و آن كميسيون معين شد.
رئيس- از فردا آن كميسيون معين شده رسيدگى خواهد شد.
وكيل التجار- در باب نطق وكلا بمدير محترم روزنامه مقدس مجلس ايرادى ندارم ولى تندنويس ها خيلى مطالب از قلمشان مى افتد و ضبط نميكنند مثل اينكه در روز شنبه نطق بنده در خصوص تلگراف شفارود ابدا درج نشده موكلين ببنده سوء ظن خواهند پيدا كرد كه بنده ملاحظه ميكنم.
حسنعليخان- اين مطلبى كه وكيل التجار اظهار داشتند همانطور است ولى بنده روزى كه هيئت وزرا آمده بودند سؤالى از وزرات امور خارجه داشتم ممكن نشد حالا علنى عرض ميكنم نميدانم وزير امور خارجه در خصوص ملك التجار كه در سفارت روس متحصن شده چه اقدامى كرده اند و در حقيقت اين شخص بيك ملت خيانت كرده است خوب است مجلس در اين باب چيزى بوزير امور خارجه بنويسد كه چه اقدامى شده است.
آقا شيخ حسين شهيدى- تمام اين مذاكرات بيكدرجه مهم بودولى وظيفه عمده مجلس وضع قوانين است خوب است تشكيل انجمن بلديه بشود تا جميع اين امورات جزئى راجع بآنجاشده مجلس آسوده شود.
رئيس- مشغول هستند ولى بواسطه بى ترتيبى و بى علمى يك اندازه بتأخير افتاد فرار بود تا آخر ماه قرعه كشيده شود ولى تجديد اعلان كردند در پانزده ماه نو قرعه كشيده ميشود در اينصورت بعضى از اين امورات را مثل نان و غيره تا بلديه تشكيل شود لابد مجلس بايد اقدام كند.
سيدالحكما- در اغلب از ممالك روى زمين معمول است كه در روز ول افتتاح پارلمنت هر ساله محض ميمنت شخص شخيص سلطنت تشريف فرما ميشوند خوب است ما هم از اعليحضرت قدر قدرت همايونى استدعا كنيم كه بدين لطف شاهانه قلوب عموم ملت را قرين مسرت دارند. رئيس- در همه جا معمول نيست كه حاضر شوند.
آقا سيد مهدى- كسى نميتواند درست عقيده خود را اظهار نمايد پريروز بنده نطقى كردم جمعى كه اسم خود را فدائى ملت گذاشته اند ولى فدائى شخصى هستند ميخواستند بنده را صدمه بزنند با وجود اين ترتيبات آن نطق بخصوص در روزنامه نوشته نشده است مطلب ديگر در وزارت عدليه كميسيونى كه تشكيل شده هر روز كه ما ميرويم رحيم خان چليپانلو تشكى ميكند كه بچه قانون زنجير بگردن او گذاشته اند استدعا ميكند كميسيونى بشود تحقيق كند اگر فى الواقع مضر است بمجازات برسد والا آسوده شود اگراينطور باشد من ديگر بعدليه نميروم بايد از روى قانون در حق او رفتار شود.
حاجى محمد اسمعيل آقا- اين عقيده شخصى شماست البته توضيحاتى بشما داده شما هم بر حسب تكليف خود رفتار كرديد آن روز قرار شد كه وكلاى آذربايجان تلگراف كنند تا مدعى او معلوم و تحقيق شود.
آقا ميرزا سيد محمد مجتهد- حاليه زنجير در گردن او بودن عقلا و شرعا صحيح نيست تا ماداميكه تقصير او بثبوت برسد البته پس از ثبوت بايد مجازات داده شود.
وكيل التجار- توقيف و زنجير رحيم خان آنروز بواسطه هيجان ملت بود ولى امروز چون هيجانى نيست و متوسل بحضور آقا شده تقصيرات او هم معلوم نشد اجازه داده شود كه زنجير را بردارند.
آقا ميرزا سيد محمد مجتهد- نه از بابت اينكه متوسل بمن شده زنجير را از گردن او بردارند شايد يكنفر آدم كشت وآمد متوسل بمن شد بايد مجلس ملاحظه كند كه فعلا مستحق زنجير هست تا استنطاق شود يا نه.
حاج امام جمعه- چنانچه روز اول بواسطه هيجان ملت او را زنجير كردند حالا هم بايد طورى شود كه مجددا هيجانى فراهم نيايد.
آقا سيد علينقى- آنروز بواسطه هيجات ملت وتصويب مجلس و حجج اسلام همان نوع مقتضى بود كه بعمل آمد ولى امروز مقتضى اين است كه زنجير از گردن او برداشته شود و در حبس توقيف باشد تا تحقيق شود.
آقا شيخ حسين- آن روز بنده اين طور فهميدم كه وكلاى آذربايجان گفتند كه رحيم خان از اينجا دستورالعمل به پسرش داده كه اين قتل وغارت را بكنند باين واسطه محكوم بحبس و زنجير شد حالا خوب است همان اسناد را ارائه دهند تا تحقيق شود و بمجازات برسد.
آقا ميرزا فضلعلى آقا- صحيح است اين مذاكرات شده ولى عنوان صحبت دو قسم است يكى نقل قول است مثل اين تلگرافات وغيره كه از انجمن آمده بود ما هم مصدق فرد فرد نبوديم بلكه ميگفتيم اينطور نوشته اند.
چيزى كه ما مصدق بوديم اغتشاش قراجه داغ بود آنروز با آن هيجان ملت مستحق زنجير بود ولى امروزه ما نميگويم حكما زنجير باشد هر طور امروز مقتضى و موافق قانون است رفتار شود (عريضه رحيم خان بوزير عدليه نوشته بود قرائت شد مشعر بر اينكه حضرت حجة الاسلام اقاى آقا ميرزا سيد محمد مجتهد فرمودند مجلس امر شما را بمن واگذار كرده اند بحضرت والا وزير عدليه ترتيب آنرا خواهم گفت وزير عدليه در حاشيه آن بحضور آقا عرض كرده ند بشرف عرض عالى ميرساند عريضه رحيم خان است هر طور حجة الاسلام صلاح دانسته با استحضار مجلس خوب است رفتار شود.)
وكيل التجار- خوب است امرو زنجير برداشته شود ولى استنطاقات منوط بتحقيقات قراجه داغ است پس بايد در تحت محافظت عدليه باشد تا آن تحقيقات برسد.
چند فقره تلگراف در جواب تلگرافات مجلس از مشهد مقدس و مازندران و كرمان رسيده بود قرائت شد جمعا مشعر بود بر موافقت و معاضدت آنها با اساس مقدس و نهايت رضامندى از وكلاى عظام و عدم توجه آنها بتلگرافات شورش انگيز حاج شيخ فضل الله مخصوصا از انجمن سعادت مشهد مقدس اظهار داشته بودند كه تلگرافات عديده در مخالفت و مضادت حاج شيخ فضل الله بعتبات عاليات مخابره نموديم واز نقاط سه گانه جدا اظهار داشته بودند كه بحمدالله در اين نقاط مخالف و معاندى از براى اساس مقدس نيست عموما يكدل ويكزبان متشكر از اعضاى مجلس و مترصد مساعى جميله از آن ساحت مقدس هستند اعضاى محترم و وكلاى معظم يك زبان پاس نيات حسنه و اقدامات جليله برادران وطنى و اخلاء دينى خود را نمودند فرياد زنده باد ملت و پاينده باد مشروطيت از عموم حضار بلند شد.
آقا ميرزا سيد محمد مجتهد- از چند نقط ديگر هم همين طور تلگراف كرده اند آقاى حاجى ميرزا ابراهيم از شيراز نوشته تلگراف كرده بودند كه اگر اجازه بدهيد من شيخ را خواسته بعضى مذاكرات را با ايشان بكنم كه رفع اين گفتگوها بشود بنده نوشتم چه ضرر دارد در اول هم گفتگويى در بين نبود يك مطلبى را بنا شد اجرا بداريم مجرى شد آنها ميگويند در خارج از مجلس باشد ما ميگوييم در داخل مجلس باشد اينهم موضوع اختلاف نميشود.
محقق الدوله- يكى از صاحب منصبهاى معلم اطريشى رفته است بحضرت عبدالعظيم و منشأ فتنه شده است حالاساير صاحب منصبها عريضه بمجلس عرض كرده و برفائت ذمه خود را خواسته اند
وكيل الرعايا- از قرارى كه ميگويند حاج ميرزا حسن آقا رفته است بشميران و جدا از براى دفاع با ملت خقوه خواسته است (گفتند اين مطلب اصل ندارد) عريضه صاحب منصبان اطريشى قرائت شد باين مضمون:
عريضه صاحب منصبان و معلمين‏
اطريشى بتاريخ يوم سه شنبه 27
شهر جمادى الاولى 1325
با كمال افتخار بعرض حضور مبارك مجلس محترم مقدس شوراى ملى شيدالله اركانه ميرسانيم از قرارى كه مسموع شد بمجلس اظهار داشته اند كه يك نفر از صاحب منصبان طرح اطريش بحضرت عبدالعظيم (ع) معتكف شده و جمعى را با خود متفق نموده مشغول بعضى اقدامات است لازم شد كه بجهت رفع اشتباه عرض كنيم از اين طبقه كه سالها است در مدرسه وغيره زحمتها كشيده و تحصيل علوم نموده و خودمان را تربيت شده ميدانيم واز روى بصيرت صحيح وطن پرست و جان نثار دولت و ملت هستيم انشاء الله هيچوقت حركتى كه خلاف قانون باشد از ما سر نخواهد رد اين شخص هر كس هست جزو صاحب منصبان معلمين طرح اطريش نبوده و نيست و خود را نسبت دادن باين طبقه ما بيچارگان بهتان و كذب محض است) امضا سى نفر.
</section>
<section type="session" number="119">
جلسه: 119
مذاكرات روز پنجشنبه 29 جمادى الاولى دارالشوراى ملى‏
خلاصه مذاكرات روز سه شنبه 27 را آقا سيد محمد تقى قرائت كردند.
آقا ميرزا محمود خوانسارى- در باب خبازخانه قرارشد كميسيونى از طرف مجلس منعقد شود و در آن باب گفتگو نمايند.
آقا سيد محمد تقى- در باب حاج ملك التجار مطلب اهميت دارد چه اقدامى شده خوب است در اين باب اخطارى بوزارت خارجه شود.
رئيس- نوشته شده و فرستاده اند.
شروع بقرائت نظامنامه حكام شد چندماده از آنكه قرائت گرديد آقا سيد عبدالله مجتهد با آقاى حاجى خمامى بمجلس ورود كردند.
وكلاى مقدم حجة الاسلام بمجلس تشريف فرما شده و اظهار مراتب همراهى خود رابا اين اساس بانتها رسانده بودند از روى كمال مسرت با نهايت ابهت تبريك گفته هر يك مراتب تحيات و تشكرات قلبى خود را نسبت بحجة الاسلام آقاى حاجى خمامى بادائى خاص و عباراتى مخصوص ابراز داشتند.
آقا سيد على نقى- از ورود آقاى حاجى خمامى اعضا مجلس عموما و اهل علم خصوصا كمال تشكر را دارند.
محقق الدوله- عموم وكلا بلكه عامه ملت از اين بذل توجه ومرحمت حضرت حجة الاسلام كمال امتنان را دارند و نهايت اميدوارى دارند كه حجج اسلام همگى حارس و نگهبان اين مجلس مقدس باشند.
حاج سيد عبدالحسين شهشهانى- امروز تكليف بزرگى بر گردن عموم ملت از برپا داشتن اين اساس مقدم ثابت شده كه محض حفظ و وقايه حوزه اسلام همه قسم كوشش نمايند اشخاصى هم كه مخالفت دارند بايد از اين خلاف دورى نمايند والا موجب فساد عمده در مملكت خواهد شد حضرت آقا مدظله امروز بدين مجلس تشريف آورده و مساعدت و همراهى خودشان را اظهار فرمودند عموم ملت هم از ايشان تشكر خواهند داشت والبته از طرف اهل علم و حجج اسلام در تشكيل انجمن هاى اتحاد و موافقت بايد بيش از اين سعى و كوشش شود.
آقا سيد عبدالله مجتهد- اين اساس بتوجه حضرت حجة عصر (ع) بنا شد از ظل توجهات آن حضرت هم باقى و ثابت خواهد بود و اميدواريم كه اين مملكت محسود ساير ممالك گردد و خوبست برادران داخلى ما هم منافات را كنار بگذارند بالله قسم است كه مقصد بزرگتر است از آنكه ما امروز باين منافات مشغول باشيم اين مطلب را بخودم ميگويم كه اگر هم گفتگويى بوده باشد كه بعد از فراغت كمافى السابق با يكديگر برادر باشيم نه اينكه كدورتى در بين توليد شود.
حاج سيد عبدالحسين شهشهانى- در باب منافات اردبيل تلگرافى رسيده كه جناب آقا ميرزا على اكبر آقا و آقا ميرزا ابراهيم كه چندى با نشان القاء خلافى شده بود با هم نشسته اند و گفته اند كه امر اسلام بالاتر از آن است كه ما با هم مناقشه و مناقسه داشته باشيم بايد با هم متحد باشيم عجالة اتحاد كرده اند و انجمن اردبيل منعقد شده اغتشاشات داخلى آنجا هم رفع شده و امنيت حاصل گرديده است.
آقاى حاجى خمامى- انشاء الله بتوجهات حضرت حجة عجل الله فرجه در همه جا بمسالمت و خوشى خواهد گذشت و رفع اين مباحثات هم خواهد شد يكقدرى صبر لازم است (تلگرافى از اردبيل رسيده بود قرائت شد قريب باين مضمون بمقام منيع دارالشوراى ملى از توجهات حضرت حجة (ع) و اقدامات وافيه آقا ميرزا على اكبر آقا ضديت بين علما بواسطه قسم خوردن بقرآن رفع شده و انجمن برقرار گرديده و سوارها خارج شده اند.) تلگرافى از عتبات عاليات از حجة الاسلام آقاى آخوند ملا محمدكاظم رسيده بود قرائت شد بعنوان آقا سيد محمد جعفر مساعدت با مجلس لازم است تفصيل از قصر شيرين مخابره شده است.
آقا شيخ يوسف- تلگرافى هم از شيراز در همين خصوص رسيده است اگر اجازه داده شود قرائت كنم قرائت شد (سه روز قبل تلگرافى از حضرت آية الله آخوند ملا محمد كاظم در وجوب حمايت و مساعدت و اعانت تمام مسلمين در امر مجلس رسيد).
شروع بقرائت نظامنامه حكام شد پس از قرائت چند ماده آقايان علما لاريجان بمجلس تشريف آوردند.
آقاى ميرزا فضلعلى آقا- حضرات علما لاريجان محض تبريك و تهنيت بمجلس تشريف آورده اند رئيس و ساير وكلا عموما اظهار كمال تشكرو امتنان را از ايشان نمودند (تلگرافى از قزوين رسيده بود قرائت شد) بتوسط وكلا تبريز و قزوين دام اقبالهم حضور مبارك حضرت مسطابان حججى الاسلام دامت بركاتهم و حضرت اجل رئيس و اناى مجلس شوراى كبراى ملى شيدالله اركانها جناب مستطاب شريعتمدار حاج سيد جمال از حالات سابقه منصرف شده وانجمن و مجاهدين را مطمئن و معتقد از امروز مالا و جاناً در خدمات ملت و اجراء اوامر مجلس حاضر خواهد بود مستدعى اظهار مرحمت است مدير مدرسه امينيه را هم امر و مقرر فرماييد فورا حركت نمايد.
فدائى ملت شيخ الاسلام‏
 (عموم وكلا از آقا سيد جمال و آقا شيخ الاسلام اظهار كمال مسرت و امتنان نمودند).
آقا سيد محمد تقى- لايحه ايست كه امشب از طرف شخص محترمى حضور حضرت رياست فرستاده شده كه موجب مسرت و شعف عموم اهالى طهران خاصه وكلا و اعضاى معظم مجلس است لذا محض استحضار خاطر وكلا والامقام قرائت ميشود كه مفاد آنرا براى آسايش عموم مردم ابلاغ فرمايند.
لايحه مزبور را قرائت قريب باين مضمون به شرف عرض عالى ميرساند در شماره 133 روزنامه مجلس تعيين قيمة گندم در چهارده تومان شده بود امروز بارنامه از ميدان آوردند كه اين گندم سه روز در ميدان مانده و بفروش نرفته بود امروز در پانزده تومان فروخته شده عينا آن بارنامه را فرستادم كه خاطرمبارك مستحضر شده باز عودت دهيد واين بارهاى گندم در ميدان با قانون دكان آقا ميرزا على اكبر خلاف فروش رفته است.
وكيل الرعايا- مقصود از ارزان شدن گندم اينست كه مردم نان ارزان بخورند ديروز هم از مجلس نوشته شد كه تفاوت را هم ديوان بدهد معهذا امروز رفتم نان بخرم گفتند يك من يكهزار و سيصد دينار معلوم ميشود كه بايد هم تافوت عمل را بگيرند و هم بر قيمت بيفزايند.
سيد الحكما- امروز وزير مخصوص ميگفتند ما تفاوت را از قرار هفده هزار و دهشاهى ميدهيم.
رئيس- بايد تحقيق و معلوم شود.
آقا حسينقلى- هر روزه بميدان ميروم علاقها ميگويند اگر نانوا بگذارد بفاصله ده روز گندم خروارى ده تومان خواهد رسيد.
آقا ميرزافضلعلى آقا- همه وقت قيمت نان تابع قيمت گندم است اين سفيدى نان هم از جو است پس بايد ملاحظه شود كه نان صحيح بدهند.
حاج محمد تقى- در اين چند روزه وضع نان خوب شده گويا جو مخلوط نداشته باشد.
رئيس- مقصود جو نبود غرض اين بود كه با اينكه گندم را در پانزده و دوازده ميخرند تفاوت قيمت موضوع ندارد.
آقا ميرزا محمود خوانسارى- اگر گندم را بقدر خوراك يوميه خريدارى كنند و زيادتر نخرند كه انبار كنند فورا ارزان خواهد شد.
آقا شيخ حسين- اشخاصيكه گندم را احتكار ميكنند خداوند درحق آنها وعده سختى فرموده ولى مانسيه دانسته مجرى نداشتيم خوب است عقلا قانونى بجهت اجراى قانون خدا در اين خصوص وضع نمايند.
آقا سيد مهدى- پريروز در خصوص عمل نان گفتگو شد قرار شد تفاوت داده شود ولى بموجب اين لايحه ديگرتفاوت لازم نيست بايد در كميسيون مخصوص در اين باب گفتگو شود.
آقا سيد محمدتقى- لايحه از طرف جناب نصرالدوله بمجلس عرض شد قرائت شد كه خلاصه آن پس از عرض تشكر و امتنان از مجلس مقدس اين بود كه متظلمين كه از اهالى شيراز از ايشان اظهار تظلم نموده اند احضار شوند كه احقاق حق بعمل آيد و حق و باطل امتياز گذاشته شود و ديگر اينكه نبودن قوام الملك وهيچيك از پسرانش در شيراز بچه قانون است و تكليف علاقجات ما چيست؟
آقا ميرزا فضلعلى آقا- ماداميكه كسى از مدعى او حاضر نشده و تقصيرش ظاهر نگرديده شرف او در نزد هر كس منظور است.
رئيس- مقصود از اين نوشته اين استكه با اينكه ما حاضر شديم تكليف علاقجات ما در آنجا چه خواهد بود.
وكيل التجار- احضار قوام الملك بدوا براى عدم موافقت او با انجمن و انتخاب وكلا بود بعد از آن براى آن بود كه احكام دولت و مجلس را در اين باب اجرا نميكردند.
آقا شيخ يوسف- در اينكه قوام الملك حاكم مستبد بود حرفى نيست ولى اهل وطن ما هستند بايد علايق ايشان در آنجا محفوظ باشد اكنون كه حكومت شيراز با نظام السلطنه است ايشان گفته اند كه سالارالسلطنه در آنجا نباشد. مقصود نصرالدوله اين استكه خود نظام السلطنه متقبل شوند كه املاك ايشان محفوظ باشد يا اجازه بدهند كه سالارالسلطان در آنجا باشد.
حاجى محمد عليخان- قوام الملك در همراهى با مجلس و وكلا هم قسم اقدام نمودند.
آقا شيخ حسين- البته بموجب مشروطيت مجلس همچو حكمى نميكند كه املاك كسى محفوظ نماند ولى پس از آنكه استقلال بجايى برسد كه از دست ايشان بملك سايرين صدمه برسد بايد ايشان چندى در آنشهر نباشند.
وكيل الرعايا- قانون و مجلس حكمش همين استكه املاك هر كس محفوظ بماند حال اگر كسى ضمانت املاك ايشان را بكند از املاك سايرين كى ضمانت بكند.
رئيس- وقتى قوام الملك حاكم نباشد بكى ميتواند ظلم بكند.
حاجى ميرزا آقا- حاجى آقا محسن هم هيچوقت حكومت نداشت پس چرا اينهمه ظلم ميكرد.
صديق حضرت- هيچوقت نميشود مخالف مشروطيت رفتار نمود نميشود كسى را از شهر بيرون كرد ودر شهر ديگر اقامت داد بايد موافق قانون عمل كرد قوام الملك اگر ظلم كرد پسرش چه كرد.
آقا ملا حسن- آنها هم ظلم كردند.
مخبرالملك- در اين كاغذ نوشته شده كه هر كس با من مدعى است حاضر شود محاكمه نمايند (گفتند مدعيها در شيراز هستند.)
مخبرالملك- بنده وجود اشخاص متمول و مقتدر را در هر جا باشند مقصر ميدانم ولى بايد طورى شود كه بآنها هم ظلم نشود.
حسام الاسلام- بنده در خصوص شيراز و ساير جاها نوعا عرض ميكنم اين مجلس در حكم دارد وقتيكه بگرگ و پلنگ ميرسد ميگويد پوست آنها مال خودش ولى بايد چنگال و ناخنش را گرفت.
آقا سيد حسين- قرار است اسامى حاضر و غايب وكلا در روزنامه درج شود لهذا اعلام ميكنم كه بعد از اين اسباب شكوه نشود از روز شنبه اين ترتيب جارى خواهد شد.
موتمن الممالك- آيا اشخاصيكه عصر در كميسيونهاى مجلس مشغول هستند اسامى آنها هم جزو غائبين نوشته ميشود.
 (گفتند خير هر كس در عمارات بهارستان است جزو حضار است.)
فخرالسادات- در باب قوام الملك يك مهلتى داده شود كه ما با شيراز صحبت كرده و انجمن آنجا را خواسته قرارى بدهيم كه اسباب زحمت نشود مجلس ختم شد.
</section>
<section type="session" number="120">
جلسه: 120
مذاكرات روز شنبه 2 جمادى الثانى دارالشوراى ملى.
خلاصه مذاكرات روز پنجشنبه 29 جمادى الاولى را آقا سيد محمدتقى قرائت كردند.
اسامى غائبين در هفته گذشته قرائت شد.
وثوق الدوله 4 روز، امين الضرب 2 روز، شيخ اسمعيل بلورفروش 3 روز، آقا سيد حسن تقى زاده 2 روز حاج ميرزا ابراهيم آقا 3 روز، دبير وسائل 2 روز. معظم الملك 4 روز، رئيس التجار 2 روز، حاج مجدالسلطان 3 روز، لسان الحكما 2 روز، آقا شيخ على 2 روز، حسنعلى خان 2 روز، آقا شيخ يحيى 4 روز، اقا سيد باقر 2 روز، معاون التجار 2 روز، آقا ميرزا محمود اصفهانى 2 روز، شمس الحكما 2 روز، حاجى سيد مرتضى 2 روز، آقا سيد علاء الدين 3 روز، حاج سيد محمد صراف 2 روز، حاجى عبدالوهاب 2 روز، مشهدى باقر چهار روز، آقا شيخ حسينعلى 2 روز، امين التجار سه روز.
بحرالعلوم- آقايان رشت آقاى حاجى شيخعلى و آقاى حاجى سيد اسمعيل هميشه مشبد و مؤيد مجلس و تابع آن بوده و هستند و كمال تشكر را از وكلا داشته ودارند وامروز محض تبريك وتهنيت مشرف شده اظهار مسرت مينمايند.
عموم وكلا اظهار تشكر و امتنان از ايشان نمودند.
حاجى شيخعلى- چگونه متشكر نباشيم كه از توجهات حضرت حجة و اهتمام همه حجج اسلام و علماء اعلام اين اساس تاسيس شده و بر ذمه همگى قرض و متحتم است كه به وظيفه خود عمل نموده از هيچ حادثه دلسرد نشوند.
حاج سيد عبدالحسين شهشهانى- خداوند انشاء الله آنهاييكه در تاييد اين مجلس كوشش دارند توفيق و عنايت فرمايد.
آقا ميرزا محمود خوانسارى- امروز قرار بود كه نظامنامه وزارت داخله قرائت و مطالب متفرقه در آخر گفتگو شود شروع بقرائت نظامنامه شد دراينموقع آقا سيد محمد مجتهد تشريف آوردند و اظهار فرمودند كه يكى از صاحب منصبان قزاق مرا ملاقات كرده ميگفت تلگرافى از طرف حاجى شيخ فضل الله بتلگرافخانه فرستاده شده كه به آقايان نجف مخابره نمايند من خجلت ميكشم كه بگويم چه عبارتها داشت اگر چه تلگرافچى ها قبول نكرده اند ولى شايد بعد بزنند زود غدغن شود كه اين تلگرافات را نزنند اگر چه حال آنها بر همه معلوم است اعم از اينكه تلگراف بزنند يا نزنند.
معاون وزارت داخله- غدغن شده است كه اين تلگرافات زده نشود (شروع بقرائت نظامنامه داخله شد) پس از قرائت چند ماده و فصل محض تفنن بقدر نيم ساعت از مجلس برخاسته باطاق آسايشگاه رفتند بعد مراجعت كرده ومجلس منعقد شد و شروع بقرائت نظامنامه وزارت داخله گرديد.
آقا سيد محمد تقى- اقداماتى كه از طرف وزارت داخله شده باطراف از بعضى نقاط جواب رسيده.
قريب باين مضمون از عراق حضور اتابك بعرض رسيده جان نثار درهمراهى با حكومت مسامحه نكرده بسر مبارك قسم است كه اگر سر موئى كوتاهى شده باشد علاوه بر خدمات اجدادى پنجاه سال است دعاگو مشغول حفظ امنيت بوده باين وضع عراق خيلى سخت بوده اينكه عرض كرده اند كه جان نثار همراهى نكرده ام از زمانيكه فخرالمكل بود همه قسم با توپچى و غيره مشغول حفظ امنيت بوده سه روز قبل فرستاده كه ميخواهيم حاج آقا محسن را حركت بدهيم سرباز حاضر شود گفتم ميگويند اين شخص ناخوش است خود بنده رفتم ديدم اولا در احفاد او ميگويند اين شخص مريض است اگر حركت داده شود اسباب ملاك او خواهد شد لهذا تفصيل را گفتم و گفتم در اين باب حكم وزير جنگ لازم است با اين حال امر بر حكومت مشتبه شد روز بعد گفتم بروم با سالار نظام گفتگو نمايم.
تلگرافى از نهاوند رسيده بود قرائت شد حضور اتابك اعظم پريروز در جواب دستخط عرض كردم اجازه داده شود از راه همدان بعراق برود همچو تصور خواهد شد كه بواسطه واقعه نهاوند مدتى مشغول ديد و باز ديد خواهد بود و حال آنكه خدمات دولتى فورى الاجرا است فردا بطرف عراق حركت كرده وامديوار است بزودى خدمت مرجوعه انجام بدهد جيره سرباز و توپچى را از ايالت خواست نداد لابد از خود دادم (زين العابدين) تلگرافى از اهر رسيده بود قرائت شد حضور اتابك اعظم چند روز قبل تلگراف تبريز را بتوسط سادات مشكين فرستاده بودم اردبيل كه يا اصلاح يا بايد خارج شويد الان مراجعت نموده بحمدالله اصلاح حاصل شده (رشيد الملك)
تلگرافى از زنجان قرائت شد حضور اتابك اعظم تلگراف رسيده آدم فرستادم صاحب منصبان را از اطراف بياورند در باب نظم ولايات آنچه بعقل قاصر ميرسد حاضر و تا ده روز ديگر حركت خواهم كرد (جهانشاه) تلگرافى از مشهد رسيده بود قرائت شد عبدالله قيصرى و يك نفر ديگر كه اسير فروخته است هر دو را دستگير و تحت الحفظ روانه خواهند نمود و اين دو نفر با گارى پست فرستاده ميشوند مقرر فرمايند مخارج آنها از كجا داده شود.
از سلماس تلگرافى رسيده بود قرائت شد بتوسط آقاى حاج امام جمعه حضور وكلا محترم و حجج اسلام تفصيل تعديات اسمعيل آقا برادر جعفر آقا معلوم واقدامات ملت در تلگرافات سابق اشاره شده بحمدالله تعالى از اقبال شاهنشاه اسلاميان پناه در تحت رياست حاج پيش نماز قطعه قطور تسخير واشرار مقاومت نياورده فرار نموده ودرآنجا جنگ شده فرار كرده اند تا حدود ماكو خيلى باعث ازدياد دعاگويى گرديد از طرف ملت سه نفر از طايفه شكايت مقتول عده تلفات و مجروحين آنها بطور مخصوص بتوسط پست ايفاد مستدعى است توجه مخصوص شود.
آقا ميرزا محمود خوانسارى- چند مطلب بحضور وكلا محترم عرضه ميدارم يكى در خصوص خالصه جات طهران است كه چند روز قبل عنوان شد جمعى حالا مرا ملامت مينمايند كه چرا عقب نميكنى و رئيس حاليه پاره تصرفات ميكند يك فقره هشت هزار تومان مخارج اجزا را گرفته و خودش خورد ديگر از بابت خرج قنات و غيره باين اسامى اين خرج تراشى را ميكند با وجود اين چطور وزير ماليه اطمينان حاصل نموده فقره ديگر ر خصوص سالار مفخم است نوشته است من مقصر نيستم در صورتيكه در حضور شش نفر از وكلاء محاكمات شد و تقصير او مدلل گرديد ميدانم وزير عدليه بچه ملاحظه او را سياست و مجازات نميكند درخصوص اصف الدوله در باب فروش دخترها در عدليه حاضر نميشود با اينكه وزير عدليه گفتند نبايد ييلاق برويد معذلك رفته است.
احسن الدوله- آن روز در خصوص خالصه جات عرض كردم نصرة الممالك خالصه را قبول ميكند و امساله پنجهزار تومان علاوه ميدهد. پنجساله اجاره ميكند وهر سال صديق الدوله ده هزار خروار علاوه ميدهد و پنجساله باين ترتيب جهة ندارد كه با رئيس حاليه باشد.
آقا سيد حسن تقى زاده- در خصوص آصف الدوله ميگوييد حاضر نميشود و در اين شهر نيست گمانم اين است حاضر نشود بهتر است و افتضاح ما كمتر بجهة اين كه از پارسال كه فرمان مشروطيت صادر شده نزديك است بالمره مجازات از ميان برود يكنفر را بمجازات نرسانيده چنانچه مى بينيم پس از چند محاكمه و ثبوت تقصير حالا ميگويند تب كرده و بايد از او ضامن گرفت واو را رها كرد در صورتيكه مثل آفتاب روشن شده كه تركمن را دعوت كرده و مسلمان را باسيرى داده ميگويند سى هزار تومان بدهد با ضامن و خلاص شود و حال آنكه چندى قبل چهل هزار تومان ميداد بموجب حكمى كه نوشته شده بود قرار بود كه مجازات بدنى داده شود حال معلوم نيست در باره او چه خواهد شد هنوز حكم او علنى خوانده نشده و شرعا وعقلا مجازات او لازم است و بايد قطع شئونات بشود حالا باين ترتيب ميخواهند او را خلاص نمايند.
آقا ميرزا محسن- فردا جدا از عدليه بخواهيد اگر مسامحه شد جدا بايد مجازات او خواسته شود.
حاج سيد نصرالله- گمان ندارم اگر در اين باب مجازات داده نشود ديگر در ايران تقصيرى پيدا شود كه متعقب بمجازات باشد البته مجلس بايد در اين باب سختگيرى نمايد.
آقا سيد حسن تقى زاده- مخصوصا دسته بندى كرده و محرك شده و سردارها اجماع كرده اند كه نميگذاريم او مجازات شود اگر اين طور پيشرفت حاصل نمايد ديگر در اين مملكت مجازات نميشود باحدى داد هر صنفى اين دسته بندى را ميكنند.
 (قرار شد كه وزير عدليه سه شنبه بيايند بمجلس).
آقا ميرزا محمود خوانسارى- مطلب درخصوص ملك التجار بود كه بوزارت خارجه نوشته شده بود چه جواب داده اند.
رئيس- فقط دو لايحه از سفارت روس فرستاده اند و هنوز ما جواب نداده ايم ملاحظه نماييد و ثبت آنرا برداشته و هر چه لازم است جواب داده شود.
آقا ميرزا محمود خوانسارى- يك فقره ديگر در خصوص گرانى بليط راه آهن است كه اعلان نموده اند از پس فردا بليط را گران نمايند.
رئيس- بوزارت فوائد نوشته شده كه صورت قرارنامه آنرا بياورند گفتگو شود.
خياط باشى- ما همين قدر ميگوييم كه بطوريكه قرار گذاشته اند هر صندلى چند سوار شود همانطور رفتار نمايند.
احسن الدوله- اين همت را بكند كه مدتى سوار ماشين شوند و بهمان خرسوارى هاى قديم رجوع كنند.
وكيل التجار- اين مطلب صحيح است ولى بايد بترتيب صحيح جواب داد و از روى كنترات گفتگو نمود و آنگهى اعلاناتى كه داده ميشود از هر كجا باشد بايد باطلاع نظمينه باشد و همچنين اگر چيزى ميخواهند اضافه نمايند بايد بوزارت فوائد عامه اطلاع بدهند.
 (مجلس ختم شد).
</section>
<section type="session" number="121">
جلسه: 121
مذاكرات روز يكشنبه سيم جمادى الثانى دارالشوراى ملى‏
خلاصه مذاكرت روز شنبه 2 را آقا سيد محمد تقى قرائت كردند.
پس از آن شروع شد بقرائت قوانين مطبوعات پس از اتمام آن.
مرتضى قليخان- در قانون اساسى فصل آزادى انطباعات هنوز تصويب نشده بهترآن است كه آن ماده تصويب شود تا تكليف اصلاح اين قانون معلوم گردد.
رئيس- بعكس است اول بايد مجازات معين شود بعد از آن، آن فصل بگذرد.
آقا سيد حسن تقى زاده- گمان بنده اين است آن ترتيبى كه آقا ميرزا مرتضى قليخان اظهار داشتندصحيح است در قانون اساسى ماده كه راجع بمطبوعات نوشته شده در آن خيلى گفتگوها شد و گفتند تا قوانين مجازات معين نشود نميتوان تصديق كرد ولى اين ترتيب مخالف است با آن ماده كه در آنجا نوشته شده زيرا كه اختيار آزادى در اينجا راجع بوزارت علوم شده.
وزير علوم- اينجا آزادى فقط نظر روزنامه و لوايح است و در كتب فقط همينقدر اشاره شده است كه بايد ملاحظه شود.
آقا سيد حسن تقى زاده- در آن ماده در كميسيون خيلى گفتگو شد همان عباراتى كه نوشته شده مخالف با اين قانون است و بايد در اينجا فقط مجازات معين شود و آن عبارت قانونى بحال خود باقى باشد.
آقا ميرزا محسن- شما آنروز در خصوص كتب گفته بوديد كه بايد ملاحظه شود.
آقا سيد حسن تقى زاده- بنده فقط در كتبى كه مذهبى است گفتم بايد بنظر وزارت معارف برسد نه مطلقا.
وزير علوم- آزادى و عدم آزادى مطبوعات خيلى اسباب شبهه شده است بجهت مردم اگر با من باشد من هيچوقت صلاح نميدانم چند حكايت در گلستان كه اول كتاب اخلاقى است درج شود اينجا نوشته شد هر گاه در روزنامه ها الفاظ قبيحه نوشته شود مجازات داده ميشود همچنين در كتب خيلى دقت بايد كرد كه خلاف مذهب نباشد و حال خيلى از كتب در اينجا چاپ شده و مردم هيچ در فكر نيستند مثلا گفتم لغو نوشته نشود چه لغوى بدتراز ديوان يغما است يا اينكه منافى با مذهب نباشد مثلا بستان السياحه در طهران چاپ شده تمام مذاهب باطله در آنجا نوشته شده است.
حاج سيد نصرالله- آنها كه نقل قول است ولى ما از طفوليت مبتلا بوديم از قبيل كتاب حسن و حسين كه مخالف با عقيده مذهبى ما است و تفسير كه عقيده اشاعره را اشاعه داده ولى حالا بمحض مجازات همه آنها رفع خواهد شد.
وزير علوم- در اين لايحه قانونى ملاحظه شود بعقيده بنده عيبى نداشته باشد كه مفتش براى كتب باشد.
حاج سيد نصرالله- اميدواريم انشاء الله بعد از اين نه ازروزنامجات ونه اعلانات خلافى بموجب اين قانون مجازات صادر شود و همه نواقص هم رفع گردد و حال آنكه در سابق ما مفتش داشتيم و بهمه قسم بليه مبتلا بوديم ولى حالا مبتلا نخواهيم بود و بى متفش اصلاح خواهد شد.
آقا سيد حسن تقى زاده- در كتابها اگر دقت شود و همچنين در روزنامه ها چنانچه يك كتاب مقابل شاهنامه شايد يك سطرى خلاف قانون باشد در اينصورت بايد زحمت بكشند از اول تا بآخر ببينند و اين طول مدت لازم دارد پس همان تابع مجازات قانونى باشد ولى در كتب مذهبى طورى انجمن قرار بدهند كه قبل از وقت ملاحظه شود و آن انجمن هم از علما باشند كه اهل خبره و بصيرت باشند و كتب مذهبى را بكلى از آن ترتيب خارج كنيد و فصلى عليحده بنويسيد.
آقا سيد محمد جعفر- كتب ضلال يك افراد جليه دارد كه محتاج بتحقيق نيست و ممنوع است و يك افراد خفيه دارد و البته بايد تحقيق شده و بطبع برسد مثل كتب عارف او را بايد اهل خبره ببينند اگر صلاح بود طبع شود والا فلا.
حاج سيد عبدالحسين شهشهانى- تحقيقى كه آقاى تقى زاده كردند تمام است.
رئيس- اينها بايد تصفيه اش در كميسيون بشود.
آقا سيد حسن تقى زاده- خوب است چاپ شود.
رئيس- پس از فى الجمله ملاحظه در كميسيون چاپ ميشود سپس چند فصلى از نظامنامه حكام قرائت شد.
آقا سيد محمد تقى- تلگرافى است از قصر از طرف حجج اسلام ايات الله على الانام آقاى حاجى ميرزا حسين حاج ميرزا خليل و آقاى آخوند ملا كاظم خراسانى و آقاى آقا شيخ عبدالله مازندرانى متع الله المسلمين بطول بقائهم بمجلس رسيده اين است كه قرائت ميشود قرائت شد.
 (صورت تلگراف).
از قصر بطهران مجلس محترم شوراى ملى رفع الله قواعده تلگراف موحش انجمن شريف واصل و از مخالفت مخالفين بامجلس محترم ملى اسلامى خواطر قاطبه اهل اسلام ملول گشته عموم اهل علم و كافه منتحلين شريعت مطهره حضرت ختمى مرتبت صلى الله عليه و آله و سلم را اعلام ميدارد كه خداوند متعال گواه است ما با بعد دارغرضى جز تقويت اسلام و حفظ دعاء مسلمين و اصلاح امور عامه نداريم عليهذا مجلس كه تأسيس آن براى رفع ظلم و اعانه مظلوم و اعانت ملهوف وامر بمعروف و نهى از منكر و تقويت ملت ودولت و ترقيه حال رعيت و حفظ بيضه اسلام است قطعا عقلا و شرعا و عرفا راجع بلكه واجب است و مخالف و معاند او مخالف شرع انور و مجادل باصاحب شريعت است رجاء واثق كه تاكنون انشاء الله تعالى كسى مخالفت نكرده و نخواهد كرد و هر گاه برخلاف اين مضمون كتبا و تلگرافا نسبت بما داده شود كذب محض. احضار را اصلاح نديديم. مهمات را اطلاع دهيد.
الحقير نجل حاجى ميرزا خليل الحقير عبدالله المازندرانى الاحقر محمدكاظم الخراسانى.
آقا سيد محمد تقى- عموم اعضاى محترم كمال تشكر را از اين مساعدت حجج اسلام ادام الله ظلالهم كه مبنى بر ترويج شريعت حضرت خيرالانام عليه صلواة الله الملك العلام و حفظ بيضه اسلام است داشته و دارند واستدامه توفى تاييد آن وجودات محترم را از درگاه حضرت احديت مسئلت مينماييم عموم وكلا بشكرانه اين بذل مراسم از حجج اسلام كمال شكرگزارى و دعاگويى را اظهار داشتند.
</section>
<section type="session" number="122">
جلسه: 122
مذاكرات روز سه شنبه 5 جمادى الثانيه دارالشوراى ملى‏
خلاصه مذاكرات روز يكشنبه 3 را آقا سيد محمدتقى قرائت كردند.
آقا ملاحسن وارث- بعضى لايحه هاى چاپى و ژلاتينى انتشار داده اندو خيلى تمجيد و تعريف از بعضى وكلا كرده اند و نوشته اند كه بحمدالله از اين آزادى، آزادى مذهب است مقصود اينگونه اشخاص معلوم است بنده هم بعضيها را ميشناسم.
وكيل الرعايا- اين شخص پنجهزار تومان گرفته هزار تومان نقد و باقى بقسط اگر بخواهم بگويم همه خواهيد شناخت ولى شايد ترك كنداگر ترك نكرد خواهم گفت.
حاج سيد نصرالله- اين مذاكرات كه در فلان روزنامه مهمل مينويسد بما لايحه منتشر مينمايند و ربطى بمجلس مقدس ندارد.
آقا سيد محمد تقى- غرض آقا ملا حسن وارث اين است كه پاره نسبتها ببعضى از وكلا داده اند در صورتى كه چيزى خلاف تقويت شرع انور از آنها صادر نشده است.
احسن الدوله- بر آقايان اشتباه نشود كه آب دهان سگ دريا نجس نخواهد شد مذهبى كه بيك لايحه باطل يا حق بشود مذهب نيست خيالات اين اشخاص معلوم است.
حاج امام جمعه- همه خيالمان اين بود كه بدبختى تمام شده و خوشبختى پيش آمده ولى مى بينيم روزبروز بدتر شده است ما پادشاه را نميگوييم مهربان نيست ولى در فكر هم نيست اما وزرا هم كه هيچ در فكر نيستند ما هم فقط هر چند روز يك مرتبه ميآييم ونطق خود را تقرير مينماييم بخدا قسم مملكت ازدست رفت اگر در دوره ما مملكت از دست برود ما تا قيامت مورد طعن و لعن خواهيم بود مجلس بتكليف خود رفتار نميكند تكليف مجلس دادن دستوراعلمها است تاكنون چه كردند وزراى ما هيچ در فكر نيستند اين تلگراف راملاحظه كرديد چه بايد كرد از اينكه هر چند روز يكمرتبه مجملى مذاكره كنيم چه فايده عايد ميشود دشمنهاى خارجى هيچ. داخلى بدتر است از اين ژلاتين و لايحه مذاكره كردن چه فايده دارد من آشكارا ميگويم آن اشخاص ميخواهند باصل دين تيشه بزنند.
وكيل التجار- در مسئله ژلاتين مكرر عرض كردم كه اين مسئله ايست كه هر كس يكفرضى دارد شب يكچيزى نوشته منتشر مينمايد.
حاج امام جمعه- خدا شاهد است اين اشخاص كه اينگونه چيزها را نوشته منتشر مينمايند چه در روزنامه و چه ژلاتين غير از بباد دادن مملكت و بر همزدن مجلس هيچ مقصودى ندارند.
وزير عدليه- اينكه فرموديد وزراء همراه نيستند اگر ساكت باشم تصديق خواهد بود. من از روزى كه متصدى اينكار شده ام تمام هم خود رامصروف اينمطلب داشته ام كه رضامندى عموم ملت رافراهم آورم.
حاج امام جمعه- نميخواهم محاجه كنم ما مى بينيم متظلمين و عارضين كه از عدليه متشكى هستند.
وزير عدليه- مگر شما بوكلا اعتماد نداريد اين كميسيون وكلا كه از طرف مجلس در ديوانخانه حاضر هستند از آنها استفسار بفرمايند كه مشغول بكار هستيم يا نه؟
صديق حضرت- بنده مكرر بغير رسمى رفتم بديوانخانه اينكارهايى كه اين شخص وزير صورت داده هيچ وزيرى نميتوانست صورت بدهد.
حاج امام جمعه- از اين تصديق شما و تمجيد گفتن ما حقاق حق مردم نميشود.
وزير عدليه- مگر وزير داخله مشغول كار نيست ما هم جزو همين ملت هستيم و طالب مشروطيت ميباشيم و جان ومال خود را روى اين كار گذاشته ايم.
حسنعلى خان- امروز مجلس از رسميت خارج شد يك وكيل و يكوزير نميتواننداينطور محاجه نمايند گذشته از اينها تمام فرمايشات حاج امام جمعه صحيح است ما هر يك ديگرى را گول ميزنيم هيچكدام از وزرا بتكليف خود عمل نميكنند و آنگهى هر كس بتكليف خود عمل كرد ديگر محتاج باظهار امتنان نيست امابنده شخصا از جهت اينكه وزارت عدليه بسفارت روس رفته وترضيه خواسته اند اعتراض دارم هر چه فكر ميكنم از مثل شما وزير عدليه بعيد است و جهت آنرا نمى فهمم.
وزير عدليه- اينكار را من نكردم بتصويب وزارت خارجه و مجلس شوراى وزرا اينكار را صلاح دانسته اند نميتوانم سبب آنرا اظهار نمايم.
رئيس- اينمطلب گذشت مطلب ديگرى است كه بايد مستقيما از وزارت عدليه سئوال شود.
آقا ميرزا محمود خوانسارى- يكمسئله است كه در حقيقت تا حال در اينمملكت نديده ايم بدانيم فعلا چه مجازاتى براى سالار مفخم معين شده است.
وزير عدليه- اولا بايد بدانيد اينمسئله كه تركمان ميآمدند در آن حدود باسيرى ميبردند اول كار نيست.
آقا ميرزا محمود خوانسارى- صحيح است.
وزير عدليه- اين مسئله در زمان سردارهاى بزرگ معمول بوده است همينطور كه از آنطرف ميآمدند اسير ميبردند از اينطرف هم ميرفتند بغارت ميآوردند و باينمطلب معمول به بودتا حال هم چنين محاكمه نشده بود كه حال در سايه مشروطيت انجام گرفت استنطاقات علنى شد كه هيچ كسى هم ايراد ندارد محرمانه هم با اجزاى ديوانخانه و با وكلا مشاوره در باب مجازات او كرده بوديم و بر همه هم مسلم بود كه سالار مقصر است پس از ثبوت تقصير هم بلافاصله او را محبوس داشتم هر چه هم اصرار كردند كه ضامن بدهند قبول نشد ما اين محاكمه را همينطور محفوظ داشتيم و در اينمحاكمه پاى سردارها در كار بود كه تاكنون چنين چيزى نديده بودند گفتم شايد تا يكمجلس هم با وزرا مشاوره نماييم يكمسئله ديگرى هست و آن اينست چون اينمطلب مسئله قضاوت و جنايت است گفتم در مجلس فوق العاده كه شش نفر از علماى وكلا حضور داشته باشند حكم شود ماداميكه ما قانون نوشته نداريم از روى دماغ شخصى هم نميشود همه كار را كرد. چند روز قبل آمدم اين كميسيون وكلا را بخواهم وكلاى تبريز نبودند امروز هم آمده ام بجهت همين مسئله حالا هر طور صلاح است همان قسم رفتار شود و آن حكم علنى شود.
حاج سيد عبدالحسين شهشهانى- آقاى حاج امام جمعه بياناتى كردند كه باعث دلسوزى است بيانات شما هم در مقابل محتوى بود بر لزوم سعى و پيش بردن كار آقايان وكلا و وزرا بايد تكليف عمومى داشته باشند تا نداشته باشند نميتوانند خرابى ديگران را اصلاح نمايند.
وزير عدليه- اين جواب بود بجهت سؤال مقدر مطلب حاج امام جمعه ربطى باين مسئله ندارد.
 (در اينموقع آقا سيد عبدالله مجتهد آقاى حاجى خمامى و جمعى ديگر از آقايان رشت بمجلس تشريف آوردند.
بحرالعلوم اظهار داشتند كه حضرت حجة الاسلام آقاى حاجى خمامى محض ملاقات آخرين بمجلس مقدس تشريف آورده اند امروز هم بصد تشريف بردن دارند كمال مسرت و امتنان را هم از وكلاى عظام اظهار ميفرمايند در آنجا هم نهايت مجاهدت را در پيشرفت اساس مقدس مجلس خواهند داشت عموم وكلا از ابراز ملاطفت و مساعدت حضرت حجة الاسلام نهايت تشكر را نمودند.
دكتر ولى الله خان- اينكه فرموديد مطلب بملاحظه اينكه پاى سردارها در ميان است در مجلس مطرح شود البته بديهى است كه هر گفتگويى كه بميان بيايد لابد شخص طرف بيكطايفه بستگى دارد.
اما اينكه فرموديد بجهت صدور حكم كميسيونى منعقد شودحاجت بكميسيون نيست حكم رع ما يكى است يكنفر از علما و حجج اسلام كه حكم فرمودند كافى است.
وزير عدليه- چون مطلب اهميت داشت وتا حال كسى چنين حكمى رانديده بود گفتم اينطور باشد والا بديهى است مطلب جزئى رجوع بوزرا نميشود حكم شرع هم يكى است.
آقا سيد حسن تقى زاده- در اينكه ترتيب عدليه طورى ظاهرش مرتب است كه ايراد نميشود گرفت حرفى نيست ولى عمده نتيجه است كه آن مجازات است و اينمطلب بكلى از اينمملكت رفته بنده آنروز عرض كردم اگر بنا بشود سردارى در تحت قانون گرفتار شودو ساير سردارها جمع شوند و اغتشاش مينمايند آنوقت قانون از ميان خواهد رفت عمده مجازات است كميسيون هم بعقيده بنده لازم نيست. زيرا شما كه رئيسيد نشسته ايد حاجت ببودن وكيل هم نيست كه هر وزيرى يك كارى داشته باشد از وكلا بخواهد و اين كم كم معمول ميشود اينشخص دو مجازات دارد يكمجازات شرعى آن معلوم است و يكى هم عرفى كه خيانت برعيت و دولت كرده است پس در اين صورت كميسيون فايده ندارد اينطور كه حضرت والا فرمودند ما يك رأى داده ايم اجزاء عدليه هم يك رأى ديگر و حال آنكه حكم بايد با عدليه باشد از قرارى كه شنيده ام رأى وكلا را كه مهر كرده بودند در مجلس عدليه آنورقه را در مجلس وزرا اظهار داشته اند فرموده انداين رأى وكلا است تكليف چيست در همه جا اجزاء وزارتخانه از طرف دولت مستقيما معين ميشوند ولى اين جا آنطور نيست بلكه بعكس بسته و تابع وزير وقت است و رأى همه برگشت ميكند بيك رأى كه آن رأى شخص وزير باشد.
وزير عدليه- اينها قياس است صدر ديوان خانه سى سال است و حالا هم صدر است و همچنين ركن الممالك والحمدالله من يكنفر از بستگان خودم را وارد كار نكرده ام مبحث دوم حكمى كه وكلا نوشته مهر كرده اند براى خود من است هنوز ابراز نداشته ام اينكه گفتيد وزير بايد مختار باشد اگر مرا امين ميدانيد يك ماه هم از من نپرسيد كه چرا اين مجازات بتأخير افتاده شايد من چنين صلاح دانسته ام.
آقا ميرزا فضلعلى آقا- در اينكه ما بايد بوزرا اطمينان داشته باشيم حرفى نيست ولى بايد اطمينان بگفتن نباشد بايد ترتيب آثار بشود امروز ما محتاج بدو چيز هستيم از يكجا عنوان شرعيه ميشود ميگويند فلانيها اشكال تراشى ميكنند نميگذارند كار پيش برود اين يكدسته از دوستان ما هستند يكدسته ديگر هستند كه اگر يك لغزشى از ما ديدند ميگويند ديديد نتوانستيد موافق شرع كار بكنيد ما گرفتار اين دو امر شده ايم يكجاى ديگر هم دشمنها چارها بر پا كرده اندميخواهند طورى ما را متهم نمايند پس در اينصورت بگفتن نميشود بايد كارى كرد كه در عدليه تمام بشود طورى هم باشد كه محل ايرادى نباشد و مثل معروفى است كه انگشتى كه شرع ببرد خون ندارد و تا حكم باين درجه نباشد ما نبايد او را حكم بدانيم بعد از آنكه عموم گفتند كه يك نفر مقصر و در حق او اقدامى خواهد شد مادامى كه اين محاكمه بحدى نرسد كه محل ايراد نباشد حق نداريد مجرى داريد.
آقا سيد مهدى- مدتى است وكلا بياناتى كردند و وزير عدليه فرمودند صحيح است والحق بياناتيكه امام جمعه وآقا ميرزا فضلعلى آقا فرمودند هر كس متشرع است همه را ميداند بنده مختصراً عرض ميكنم هنوز محظور در ميانه است تا محظور مرتفع نشود هيچ امرى پيشرفت ندارد.
آقا سيد حسن تقى زاده- وقتيكه شخص بمملكت ودولت ورعيت خيانت گذشته از حكم شرع كرد يك سياست عرفيه دارد از قديم هم معمول بوده واين قابل شبهه نيست خود حجج اسلاميه هم امورات را از ديوانخانه عدليه ميخواستند كه اجرا شود اين مطلب منافى با شرع نيست البته سياسات بايد هر چه زودتر مجرى شود چون وقتيكه بسط يد در مملكت نبود امورات را راجع بنظر جمعى ميكردند حال عرض ميكنم تقصير و خيانتش باين ترتيب ثابت شد مقصود اين است كه مجازات تاخير نيفتد.
آقا سيد محمد تقى- حكم عرفى را توضيح نماييد احكام عرفيه نبايد برخلاف شرع باشد.
وزير عدليه- من قائل بحدم بسط يد نيستم من وزير عدليه هستم كه الان حجج اسلام حاضرند وكلا هم حضور دارند حكمش را بفرمايند من فردا صبح مجرى دارم.
وكيل الرعايا- آيا اگر سردار خائن را دولت نخواهد مواجب بدهند اين خلاف شرع است يا سردار خائن را نخواهند در سرحد بگذارند اين مطلب خلاف شرع است. در اين موقع آقاى حاجى خمامى رفتند و جمعى از وكلا و رئيس ايشانرا مشايعت كردند و مجلس بقدر نيم ساعت تعطيل شد.
تلگرافى از طرف حجة الاسلام آقاى حاجى ميرزا حسن اجل حاج ميرزا خليل بعنوان حجة الاسلام آقا سيد جمال الدين افجه شده بود قرائت شد صورت آن اينست حجة الاسلام آقا سيد جمال الدين افجه سلمه الله تلگراف موحش جناب عالى واصل و مخالفت مخالفين كه مخالفت با شرع انور است موجب ملالت فوق العاده گرديد واضح است كه ما غرضى جز حفظ دماء و اموار واعراض مسلمين و تقويت ملت و دولت و ترقيه حال رعيت نداريم در صورتيكه وكلا همشان مصروف اجرا مراتب مزبوره و دفع ور فع ظلم و اغاثه مظلومين است كه شرعا و عقلا ستم و واجب است مخالفت و معاندت با آنها مخالفت با شريعت مطهره است و دفع و تبعيد مخالف لازم است خداوند تعالى هم نصرة خواهد فرمود.
الا حفر نجل الحاج ميرزا خليل.
احسن الدوله- با آن تلگرافات كه از نجف اشرف رسيده تكليف اين اشخاص چيست؟
آقا ميرزا سيد محمد مجتهد- سكوت و واگذار بخدا نمودن ابدا قابل مذاكره نيستند.
وكيل التجار- متمم فرمايشات اوليه حاج امام جمعه بى نتيجه مانده خوب است چيزهاى لازمه بى نتيجه نماند با كمال صدمه نظامنامه انجمنها نوشته و بصحه رسيد وگفتم اين خيلى بحال مملكت نافع خواهد بود و حال مدتى است از چاپ درآمده و بموقع اجرا گذارده نشده و اتصالا از اطراف عريضه شكايت ميرسد.
آقا سيد محمد مجتهد- هنوز اين تفصيلات در طهران مجرى نشده هنوز نايب حسن و غيره در كار خود باقى هستند شما از ولايات صحبت ميداريد از بوشهر نوشتند كه باقسام مختلف از ما راه دارى ميگيرند.
وكيل التجار- بايد از طرف وزارت داخله و وزارت ماليه باطراف تلگراف شود كه ابدا بدون كتابچه دولتى دينارى از كسى نگيرند حضرت حجة الاسلام آقا آن روز رسما قول دادند كه بيست روزه قانون اساسى را بدهند هنوز همين طريق مانده نظامنامه انجمنها هم همينطور.
آقا سيد محمد مجتهد- جهة تاخير چيست؟
آقا ملا حسن- جهة تاخير اين است كه اطراف اغتشاش شد گفتند نظامنامه حكام نوشته شود و فرستاده شود.
حاجى شيخ حسن- قانون اساسى براى چه خوانده نميشود در صورتيكه تمام اغتشاشها بواسطه نبودن قانون است هر گاه اين قانون خوانده شود و فرستاده شود رفع تمام اين مفاسد خواهد شد؟
آقا ميرزا حسين طبيب- بر فرض قانون خوانده شد و بصحه هم رسيدگى مجرى خواهد شد عزل وزير جنگ چه شد انجمن ايالتى چه شد.
حاج سيد عبدالحسين شهشهانى- ميگويند تيول موقوف شده و حال آنكه همان تيولات را بخودشان ميدهند و پيشكشى هم ميگيرند.
آقا سيد جعفر- ميگوييد راه دارى مدتيست بحكم دولت موقوف شده از بوشهر تلگراف رسيده كه در بيست جا راه دارى ميگيرند.
وكيل الرعايا- در زمان صدارت مشيرالدوله در صورتيكه مثل آقاى ظهيرالدوله بجهة انتخاب وكلا در آنجا بود پنج تلگراف شده حالا انجمن ايالتى رسمى كه آنجا بود بيك تلگراف موقوف كردند جهة چيست حكم بافتتاح انجمنها نميشود و در صدد انتخاب برنمى آيند.
آقا سيد جعفر- گفتگوى ما در جزئيات نيست در كليات است ماداميكه ميانه وكلا و وزرا و شاه اتفاق حقيقى نباشد كار از پيش نخواهد رفت بايد محظورات را رفع كرد.
دكتر ولى الله خان- در اين كه بايد توافق كلى بشود تا كارها پيش برود حرفى نيست در اينجا مكرر گفته شده فلان قانون نوشته شود در هيچ جا قوانين يكمرتبه نوشته نشده.
قرآن هم در چندين سال نازل شد قانون اساسسى در بعضى جاها 6 سال طول كشيده مقصود اينست صرف نوشتن نبايد باشد بايد محل اجراى آن را ملاحظه كرد ديگر اينكه مكرر گفته ميشود كه مجلس كارى نكرده بنده ميگوييم خيلى كار كرده ما سه قسم اندازه داريم يكى انبياء هستند كه بمظلومين فرمودند صبر كنيد و بظالمين وعده عذاب دادند ثانيا شعرا بودند كه مظلومين را تشويق بصبر و ظاليمن را نصيحت كردند سيم دارالشوراها است كه گفته اندمردم قبول ظلم نكنيد و كار اين دارالشوراها اين خواهد بود اينكه ميگويند اسباب انقلاب فراهم آورده خير اين ظلم وانقلاب از اول هم بود تا حال سنگ استبداد روى قلوب بود همين كه بواسطه مجلس آن سنگ برداشته شد يك مرتبه آنچه بود ظاهر گرديد حالا نبايد بواسطه اين قال و قيل، دماغ سوزانيده بايد اول اين فتنه ها را خوابانيد يعنى اول مردم را قابل كرد بعد قواتنين را مجرى داشت ولو صد سال هم طول بكشد.
حاج امين الضرب- چنانچه وكيل التجار ميگويند كه بوزارت داخله اخطار شود كه نظامنامه انجمنها فرستاده شود خواهند گفت كه منتظر مامور هستند آنهم بايد زودتر اقدام شود ودر خصوص قانون اساسى هم جهة همان است كه بعلت اهميت دستور حكام تاخير افتاد.
حاج سيد عبدالحسين شهشهانى- آيا معين كردن مامورين مگر بچه ترتيب بايد باشد و چقدر بايد صبر كرد؟
حاج امام جمعه- اينكه گفتند قانون مثل قرآن است كه بايد چند سال طول بكشد صحيح است ولى يك مرتبه مردم را بر سر پا نمى آوردند كه قانون ما ناقص و متمم آن نوشته شده چه قدر ها تگلراف از ولايات شد از اينها گذشته بعضى مطالب در آن هست كه الان محتاج اليه است در اينصورت چطور ميشود تاخير انداخت اما اينكه گفتند مجلس خيلى كار كرده است حرفى نيست ولى حقيقت ندارد معلوم است مجلس غير از اصلاح كارى ندارد آن روز گفتم كه درعالم شهود در هيئت فعلا داريم يكى هيئت وزرا و دولت و يكى هيئت وكلا و مجلس اينها بايد دستورالعمل بدهند و آنها بايد مجرى دارند هيچ كدام از اين دو هيئت بوظيفه خود عمل نميكنند اگر محظور در بين است بايد رفع كرد والا مملكت خواهد رفت.
آقا سيد مهدى- صحبت شد كه نظامنامه هاى ايالتى فرساده نشده گويا از نظر آقايان محو شده كه مذاكره شد اگر نظامنامه برود كه در انجمنها تصرفات بشود اسباب انقلاب خواهد شد و همچنين تا دستورالعمل حكام نرود باز ناقص است گويا باتفاق آراء قرار شد كه دستورالعمل حكام از نظامنامه وزارت داخله انتخاب و تصويب شود و باتفاق فرستاده شود حال اگر بازصلاح ميدانيد كه نظامنامه ايالتى منفردا برود اقدام كنيد.
وكيل التجار- در خصوص رفتن نظامنامه انجمنها و حكام با هم رأى داده نشد بلكه در خصوص رفتن يك مامور يا دو مامور راى داده شد كه دو مامور برود يكى از طرف مجلس و يكى از طرف وزارت داخله حالا خوب است مامورين را انتخاب كنند.
احسن الدوله- گويا تمام آقايان اشتباه كردند اين نظامنامه كه چاپ شده بتمام ولايات رفت تمام مشغول كار هستندو رئيس انتخاب مينمايند فرداست كه فساد كلى ظاهر خواهد شد.
آقا شيخ حسين- بعضى ها مكرر ميگوييم كه تقصير مجلس است مكرر گفته شد و قرار شد سه روز قانون خوانده شود يك روز صحبت متفرقه بشود معهذا مجرى نداشتيم تا اينكه موكلين كتابچه نوشته ايراد وارد آوردند در عوض اين گفتگوها ممكن بود چند فصل قانون خوانده شود.
حاج سيد عبدالحسين شهشهانى- ماداميكه اتفاق بين مجلس ودولت نشود كار پيشرفت نخواهد كرد باين حرفها جز تضييع وقت مجلس چيزى نخواهد شد پس هر كس هر رايى در حصول اتفاق مابين اين دو هيئت دارد بگويد.
حاجى معين التجار- همين گفتن كه آنها مخالف هستند بدتر اسباب دل سردى خواهد شد.
حاج محمداسمعيل آقا- وقتيكه شما از حالات مملكت اطلاع نداريد بيخود چرا از وزرا ايراد ميگيريد مگر آن روز هيئت وزرا نگفتند كه قشون و پول نداريم ماليات هم وصول نميشود چرا دراين خصوصها كه اساسى است كار نميكنيد در جزئيات گفتگو ميكنيد.
آقا سيد جعفر- در مسئله عزل وزير جنگ هم محتاج بقشون و پول است چرا او را عزل نميكنند اينها همه بهانه است.
آقا سيد حسن تقى زاده- خوب است بعد از آنكه نظامنامه ايالتى تمام شده و چاپ شد باز حق نظر داريم ولى نظامنامه داخلى مى بينيم اكثر مواد آن تغيير يافته. چرا وزير يكه حضور دارد يعنى جناب رئيس با ايشان گفتگو نميكنيد و بر وزرائيكه حضور ندارند ميتازيد خوب است يك مجلس در نظامنامه داخلى گفتگو نماييد وقتيكه در اين هشت ماه جناب رئيس يك ماده نظامنامه داخلى را مجرى ندارند كه قبل از وقت مذاكره مجلس گفته شودووقت انعقاد مجلس نگويند هر چه ميخواهند بگويند البته هر كس هر چه بخواهد ميگويد و حال آنكه تكليف مجلس وضع قانون است لااقل سه روز قرار بگذارند كه قانون خوانده شود.
حاج معين التجار- مگر نبايد ما اطاق خودمان را نظم بدهيم.
آقا سيد حسن تقى زاده- بايد سى نفر متحد شد تا روز پنجشنبه مذاكره معلوم نباشد و قبل از وقت اخطار نكنند نياييد من ميگويم اگر در غياب من مطلبى بدون اينكه قبل از وقت اعلان شود فورا مطرح شده و راى گرفته شود من قبول ندارم (اكثر گفتند ما هم قبول نداريم). حاج محمد اسمعيل آقا- تيولات برگشت كرد باينكه سيصد هزار تومان بدولت وملت منفعت برسد تا حال چه نتيجه گرفتهشده در يزد تيولاتى هست تومانى چقدر تفاوت عمل داشته كى تحقيق كرده كه چه ميشود.
آقا ميرزا سيد محمد مجتهد- در اين كه بعضى از ارابب تيول هستند كه خيلى مستأصل و پريشانند واغلب ميدانند بايد از براى آنها فكرى كرد عجالة مال اين مردمان بيچاره را برگردانيده اند و اينها هم بواسطه عدم استطاعت پريشان شده اند ولى صاحبان تيولى كه متمول هستند گويا باسمهاى ديگر بخودشان واگذار شده است از براى آن فقراى بيچاره بايد از جاهاى ديگر فكرى نمود.
</section>
<section type="session" number="123">
جلسه: 123
مذاكرات روز شنبه 9 جمادى الثانى مجلس شوراى ملى‏
خلاصه مذاكرات روز پنجشنبه 7 را آقا سيد محمد تقى قرائت كردند.
حاج سيد عبدالحسين شهشهانى- از خراسان و قوچان و ساير نقاط مطالبه تكليف كرده اند كه حكومت باسم وزارت ماليه ميگويد هر قدر تفاوت عمل كه درسال گذشته ميداديد امسال هم بايد بهمان اندازه بدهيد. و از اين ترتيب نزديك است قوچان بهم بخورد بايد دانست كه گرفتن تفاوت عمل محدود بحدى هست يا نيست اگر هست معين شود.
آقا ميرزا سيد علينقى- اين مسئله چند روز در مجلس مطرح مذاكره شد در روزنامه هم درج گرديد كه تفاوت عملى كه كدخدايان و مباشرين جزو ميگرفتند موقوف باشد ولى تفاوت عملى را كه حكام كل ميگرفتند محسوب شود.
رئيس- بايد در اين خصوص بوزارت ماليه نوشته شود.
احتشام الاطبا- در ترشيز خراسان ميگويند چون عمل ماليه در اينجا تعديل شده ما تفاوت نميدهيم سال گذشته را آصف الدوله بظلم گرفت ولى امسال زير بار ظلم نميرويم در اينخصوص بايد وزير ماليه قرارى بگذراند كه اسباب آسايش آنها هم فراهم شود ولى مكرر بوزير ماليه نوشته شده حضورا هم گفته ايم ميگويند بايدمثل پارسال داده شود واين ترتيب با صحت موافق نيست زيرا پارسال جريمه هم خيلى گرفته اند پس امسال هم بايد آن جريمه ها داده شود.
حسام الدوله- رايى دراين خصوص داده شده در دفتر مجلس ضبط است رجوع بدفتر شود و مطابق آن بولايات اطلاع بدهند.
حاج سيد عبدالحسين شهشهانى- تكليف ما چيست چه بايد جواب بدهيم؟
رئيس- جواب را بياد وزير ماليه بدهند و مخصوصا باحكام قرار گذاشته اند خصوصا با حكومت خراسان كه صورت تفاوت عمل را محل بمحل بفرشتند بايد معلوم شود كه آن صورت را فرستاده اند يا نه فعلا چون وزير ماليه حضور ندارند گفتگو نتيجه ندارد خوب است همين مطالب بوزير ماليه اخطار شود تا مسبوق شوندو جواب بدهند.
صدر نطنزى- صورت تلگرافى از وزارت ماليه بمجلس آمده بود در كيفيت اخذ تفاوت عمل كه بولايات مخابره شود آن صورت در دفتر مجلس ثبت است مطابق همان صورت بولايات مخابره كنند كه زيادتر نگيرند.
رئيس- همانطوريكه گفته شد بايد مطالب را نوشته و بوزير ماليه اخطار شود تا جواب بدهد فعلا اين قرارداد بانك آلمان است كه تا حال دومرتبه قرائت شده و بعضى اصلاحات در آن بعمل آمده بعضى نكات لازمه را هم افزوده ايم حالا بايد قرائت شود اين بانك بانك تجارتى است بانك تجارتى هم آزاد است دولت ميتواند امتياز بدهد و گذشته از اين اين بانك بعضى امتيازات داشت كه هيچ كدام از آنها تصويب نشد فقط موادى از آن كه مضر نبود باقى مانده قرائت ميشود قرائت شد و در هر يك از مواد آن مذاكرات زياد بميان آمد پس از قرائت سيم خواستند راى گرفته شود گفتند چون دو فقره آن كه يكى در باب مدت و يكى در خصوص مفتش است بخودشان اخطار شده تا از طرف خودشان جواب نرسد راى نميتوان داد تعيين راى موكول شد برسيدن جواب در اينموقع بقدر نيمساعت بجهة تنفس مجلس تعطيل شد پس از آن مراجعت كرده شروع بمذاكرات شد.
آقا شيخ عبدالكريم- سه ساعت بغروب مانده مرا وزارت داخله احضار كردند و گفتند تلگراف بكنيد كه متحصنين يزد از تلگرافخانه بيرون بيايند جواب گفتم رفتن آنها بتلگرافخانه كه بتلگراف بنده نبوده حالا هم بتلگراف بنده بيرون نخواهند آمد و گذشته از اين بودن مشيرالممالك امساله در آنجا بترتيبى كه در ماليات دخالت داشته باشد عقلا و شرعا صحيح نيست و از آن گذشته واقعه اتفاق افتاده كه جناب شيخ تلگرافى بآقا شيخ جعفر سبزوارى نموده كه او يكى از مستبدين است وعلماى نجف اشرف مخصوصا در باره او فرموده اند كه هر كس با او همراهى نمايد اعانت باثم كرده است و همچنين مطالبى شيخ نوشته است كه نميشود گفت ابدا اهالى آنجا حاضر نبودند از براى طرف شدن با مستبدين اين حالت حاليه يزد است و دبيرالملك بمن تهديدانه گفتند كه از تلگراف شما يزد اينطور شده در صورتيكه بنده از آنروز تاحال كتبا يا لسانا يا تلگرافا برخلاف صلاح ملت ودولت اقدامى نكرده شب و روز اين حضرات متظلمين مرا آسوده نميگذارند خوب است تكليف بنده را معين نمايند.
حاج سيد عبدالحسين شهشهانى- موافق آن تلگراف كه عرض كردم خدمت آقا سيد عبدالله مجتهد آمده است بعينها همين طور است.
آقا ميرزا سيد علينقى- مشيرالممالك يك وقتى مباشر ماليات بوده بر فرض حالا عارضه حادث شد ديگر نبايد غير از او كسى مباشر ماليات باشد؟ بنده عرض كردم حال هم ميگويم اگر مطلبى بترافع بايد بگذرد بدو نفر شاهد عادل تمام ميشود در اين واقعه آقا سيد على حايرى كه مرقوم فرمودند و وكيل محترم يزد كه اظهار ميدارند ديگر چه جاى مسامحه است؟
وكيل الرعايا- در اين خصوص در حضور وزير ماليه گفتگو شد گفتند محض اينكه صورت صحيح داده است نميشود دست او را كوتاه كرد ولى با اين خيانتهايى كه حالا ظاهر ميشود در مقابل آن خدمت خوب است امساله مشيرالممالك را از اين كار معاف دارند و اهل يزد هم در دادن ماليات خودشان امتناعى ندارند اصلا و فرعا ميپردازند.
حاج محمد تقى- از زمانى كه يزديها عارض هستند تاكنون چهار دسته عوض شده اند.
حاج محمد اسمعيل- اكثر تجار يزد بما كتبا ضد اين مطالب رانوشته اند.
آقا شيخ يوسف- روزى نيست كه بانجمن عرايض عريضه از دست مشيرالممالك نيايد.
رئيس- وكيل الرعايا در اين مسئله داخل بود يك روز وزير ماليه اينجا بودند گفته شد كه اين مطلب را تام كنيد چون وكيل الرعايا واسطه بودند باز وزير ماليه گفتند دوباره گفتگو كندى و اجمالا براى خود من علمى حاصل شده الان در دفتر پنجاه تلگراف بر ضد مشيرالممالك و همچنين پنجاه تلگراف بر موافقت مشيرالممالك حاضر است آمديم بر سر تصديق آقاى حايرى بنده خدمت ايشان شرفياب نشده ام ولى ايشان بهيچوجه در امورات ديوانى دخالت نميكنند و درست بصيرت ندارند البته هر كس رفت خدمت آقا عرضى كرد لابد آقا بايد اقدامى بكنند.
حال وكيل الرعايا چه اطلاعى دارند؟
وكيل الرعايا- مكرر گفتگو شد و وزير ماليه در كمال بى طرفى در اصلاح حاضر هستند و اينكه بيك اندازه از مشيرالممالك همراهى ميكنند بواسطه آنست كه صورت ماليه را صحيح داده است واشخاصى كه عارض هستند شايد ذى حق باشند و شخصا من نبايد بواسطه خدمتى كه كرده است او را ممانعت نمايم اگر بطوريكه يزديها گفتند دو نفر تاجر زردشتى را ضامن ميدهند بسيار خوب است.
حسام الاسلام- بايد موضوع را معين كرد كه شكايت از عمل است يا از عامل.
 (گفتند از عامل) پس اهميت ندارد.
آقا سيد حسن تقى زاده- عوض اينكه مجلس را مشغول كنيم بيكى از تظلمات كه در حياط بهارستان است خوب است بكارهاى مهم اقدام كنيم مكرر گفته شد كه يك قاعده كلى معين است كه ما هم بايد مطابق همان رفتار كنيم اين تظلمات را بمحض اظهار نميشود اقدام كرد بايد تحقيق شود و پس از تحقيق راجع بادارات گردد اگر تحقيق نشود بسا خواهد شد كه توليد غرض ميشود اينها مدتها اينجا جمع شده اند پس بايد يك قرار كلى داده شود كه زياده در اينجا نمانند يا همه را رد كنيد وارجاع بادارات يا تمام را قبول يا تحقيق و رسيدگى شود.
رئيس- اين كه جناب تقى زاده گفتند صحيح است ولى من نميتوانم بگويم آنهاييكه اينجا جمع شده اند ذى حق هستند يا مدعى آنها ذى حق است از اينها گذشته همين قدر كه يك اسباب هيجانى فراهم و طرف راعزل كرده اند آنوقت از هر جا باين كار اقدام شده اسباب زحمت فراهم ميآيد.
آقا ميرزا سيد على نقى- فرمايشات حضرت عالى صحيح است مطالب آقاى تقى زاده هم صحيح است ولى بقول عوام يك بام و دو هوا نميشود ما مى بينيم از بعضى ولايات تلگراف وغيره ميرسد و در تمام مستدعيات آنها اهتمام ميشود اما از بعضى جاها پاره مطالب ميرسد و بجايى منتهى نميشود پس بايد يك موضوع كلى قرار گذاشت حال بايد ببينيم اين عمل يزديها چه چيز است و داخل كدام يكى است بايد تحقيق شود يا بايد بتلگراف عمل شود.
رئيس- اصلا نبايد مجلس باين جزئيات رسيدگى نمايد اين مسائل را بايد از وزير خواست ولى افسوس ميخورم كه هنوز عراده بطور صحيح راه نيفتاده.
حاج سيد نصرالله- پس تكليف مجلس چيست تا كى بايد باين جزئيات مبتلا باشد.
حاج ميرزا ابراهيم آقا- مجلس حق تحقيق ياغير تحقيق ندارد پس جهة معطلى اين بيچاره ها اينجا چيست آيا بواسطه ظلم است يا نه اگر بواسطه ظلم است پس بايد رفع كرد و آنگهى در باب مشرالممالك اشخاصيكه از او متظلم هستند هيچ نميشود نسبت داد با اشخاصى كه با او همراهى دارند و چه اهميتى دارد كه بايد حكما مباشر ماليات مشيرالممالك باشد.
حاج سيد نصرالله- من در اينجا حرفى دارم ميخواهم بدانم تا كى مجلس دچار اين جزئيات باشد آخر يك قرارى بگذرايد كه از اين جزئيات فراغت جسته مجلس بوظايف عمده خود عمل نمايد.
احسن الدوله- تمام مطالب بر ما مشتبه است چه تظلمات از يزد باشد يا غير يزد بنده كه در انجمن عرايض هستم مى بينم كه ابدا وزرا همراه نيستند يك فقره نصرة الممالك خالصه جات را اجاره ميكرد و بر حسب خيال خود پنجاه هزار تومان علاوه ميداد بوزير ماليه اخطار شد جواب نيامد بوزير عدليه اخطار شد جواب نيامد نتيجه آن شد كه اقبال الدوله مطلع شده آب ده او را قطع كرده رعايا متوارى شده اينجا متظلمند.
حاج شيخ محمود- حقوق بر دو قسم است حقوق ماليه و حقوق جانى حقوق مالى وقتيكه ادا ميشود چه لزومى دارد كه فلان شخص بايد با اينكه جمعى از دست او متظلم هستند.
وكيل التجار- اين خدمتى كه مشيرالممالك كرده خوب است سؤال ميشد اين عمل را بكى پرداخت كرده بدولت داده يا در ميان خودشان مانده. ثانيا در خصوص عرايض متظلمين البته بايد تحقيق شود ولى ماداميكه او بر ماموريت خود باقى است رعيت نميتواند تظلم نمايد پس باشد او را معزول كرد و تحقيق نمود.
رئيس- مطلب همان است كه حاج سيد نصرالله گفتند اگر بدانيم كه بعزل مشيرالممالك مجلس از اين جزئيات فراغت خواهد يافت فورا او را عزل ميكنند ولى بايد طورى كرد كه مجلس بكلى گرفتار اين جزئيات نشود.
آقا سيد محمد تقى- مكرر گفته و نوشته ام كه اينگونه مطالب وظيفه مجلس نيست و بايد اين امورات راجع بوزير مسئول شود يك دفعه دو دفعه تا سه دفعه اگر آن وزير اقدام واصلاح كرد فبها والا معلوم ميشود كفايت ندارد آنوقت لابد سلب اطمينان مجلس از او خواهد شد اين وزرا كه مسئول هستند بايد اقتدار و اختيار هم داشته باشند بايد رجوع بوزير مسئول شود و ابدا نبايد در جزئيات آن گفتگو شود.
حاج ميرزا ابراهيم آقا- برفرض رأى داديد وزير مسئول راعزل نمايند مثل وزير جنگ خواهد شد الان مدتى است كه با اتفاق رأى در عزل او داديد چه نتيجه بخشيد.
وكيل الرعايا- اولا قريب دو ماه است كه اين يزديها عارض هستندوبيك اندازه هم وزير ماليه براى تحقيق حاضر شده و تحقيق شد معلوم گرديد كه بودن مشيرالممالك ضررش بيشتر از نبودن ايشان است در يزد.
آقا سيد محمد تقى- اينكه دو ماه عمل يزديها طول كشيده است جهة آن است كه مجلس به وظيفه خود عمل نكرد.
آقا ميرزا سيد حسن- اين مسئله قرار شد از وزير مسئول خواسته شود ولى بعدها خوب است قرار شود همه روزه لااقل معاونين وزرا اينجا حاضر شوند و در اين موارد اطلاعات داشته باشند تا اصلاح نمايند.
حاج ميرزا ابراهيم آقا- جهة اينكه جواب عزل وزارت جنگ بمجلس نيامد چيست يا اينكه رأى مجلس برگشته. رئيس- خير رأى مجلس برگشت نكرده ولى از قراريكه از خارج شنيده ام خيال تغييرى دارند.
آقا سيد محمد تقى- ملخص كلام اينست كه يا بايد وزرا هيئت مجلس رامتقاعد نمايند كه بودن شاهزاده بوزارت جنگ لازم است يا اينكه آنها را بادله و براهين رد نمايد.
رئيس- اصل موضوع معلوم شود و آن اين است كه كليه رأى مجلس اينست كه اگر مجلس سنا باشد از آنجا گذشته بصحه هميونى برسد نه اينكه تمام واجب الاجرا باشد.
آقا سيد حسن تقى زاده- اينجا هر صحبتى ميشود ضرر ندارد ولى خوبست در ميانه يك نرخى معين نشود و يك حقى از خود سلب نكنيم اين رد راى در خصوص عزل وزرا جايز نيست در مقام قانون است مجلس همينكه اظهار عدم اطمينان از وزيرى نمود كافيست (همه تصديق كردند).
حاج سيد نصرالله- خوب است ترتيب مذاكره فردا معلوم شود كه مجلس بوظيفه خود عمل نمايد واز اين مسئله نگذريم.
رئيس- وظيفه مجلس وضع قانون است فردا ممكن است از اين عارضين آسوده شويم ولى گمان نيكنم باز آسوده بمانيم پس فردا چند دسته ديگر ارض و متحصن خواهند شد (مجلس ختم شد).
</section>
<section type="session" number="124">
جلسه: 124
مذاكرات روز يكشنبه دهم جمادى الثانى دارالشوراى ملى‏
خلاصه مذاكرات روز شنبه نهم را آقا يمرزا مرتضى قلى خان قرائت كردند احسن الدوله اجازه نطق خواستند رئيس اظهار كردند كه بر حسب قرارداد روز گذشته بايد اوقات مجلس فقط مصروف وظياف مهمه گردد و قوانين لازمه در مجلس قرائت شود اعضاء محترم مجلس هم نهايت دقت و توجه را مبذولدارند كه از اين ترتيب تخطى نشود در صورتيكه مطلبى هم فورى باشد بايد در آخر مجلس مطرح شود اينك قوانين وزارت داخله قرائت شود.
آقا ميرزا سيد حسن- اظهار داشتند كه اين نظامنامه داراى پانصد فصل است با اين حال باين زوديها اختتام نخواهد پذيرفت. جواب داده شد كه قرار شد عموم وكلا دو ساعت بغروب مانده اينجا حاضر باشند. كه بدون تعويق مجلس منعقد شود.
آقا ميرزا محمود خوانسارى- كه هر گاه چند روزى از طرف اعضاء محترم مجلس بذل توجهى شود و اقدام فرمايند كه همه روزه هم طرف صبح وهم طرف عصر حاضر شوند ممكن است اين نظامنامه ها بزودى از مجلس بگذرد.
رئيس- هر گاه وكلاى عظام قرار بگذارند كه بدون تاخير طرف صبح حاضر شوند و بيدرنگ مشغول شويم بهتر كار پيشرفت ميكند اما هم طرف عصر و هم طرف صبح ممكن نيست (در اينموقع شروع بقرائت نظامنامه وزارت داخله و چندين فصل از آن قرائت شد.)
وزير علوم- بنده غرضم اين نبود كه سخنى از روى غرض گفته شد يا بى تأمل رأى داده شد بلكه رأيى داده شد منتهى چون وظيفه مجلس نبود ورقه رأى منتشر نشد و چون راجع بشرع بود جناب آقا ميرزا سيدمحمد هم فرمايش فرمودند بنده هم اجرى داشتم ولى بعد كه ملاحظه كردم ديدم بى اعتدالى است در هر چيز مختصرى روزنامه توقيف شود نه براى اين است كه از روزنامه نويسها ارخاء عنان كرده باشيم و يا اينكه مجازاتى در مقابل نباشد چنين نيست از تمام آنها التزام گرفته شده كه ابدا نسبت بشرع وعلما چيزى ننويسند و در باب اشخاص هم هر چه مينويسند بايد صحت داشته باشد كه بتوانند در مقام محاكمه اثبات نمايند واين اظهار امروزه فقط براى اين بود كه اين حكم توقيف ظلم است و مجلس ميداند كه مسئول حقوق آنها بنده هستم و در گردن من است كه اجراء احكام مجلس و حجج اسلاميه را بنمايم ولى اين توقيف بى اعتدالى است عرض كردم كه در اين باب خدمت آقا ميرزا سيد محمد مجتهد برسم و تبديل مجازات نماييم و در نمره ديگر هم نوشته بشود كه بواسطه فلان مطلب در فلان نمره مجازات داده شده اين خودش رفع همه مفاسد را ميكند اگر چه قانون هنوز تمام نشده ولى مى نشينيم با آقا ميرزا سيد محمد يك مجازاتى و حدى معين ميكنيم كه ظلم نشود.
آقا سيد محمد جعفر- صحيح است بجهة هر چيزى مجازات است اما توهين بدين فقط مجازات آن توقيف است.
وزير علوم- تقصير از نويسنده است مجازاترا بكاغذ و قلم نميشود داد.
آقا شيخ ابراهيم- حكم شرعى و مجازات شرعى برآلات نيست بر صاحب آلات است آلات معصيت را شرع نفرمود توقيف بكنند مجازات براى آن مقرر فرمود بايد مجازات داده توقيف معنى ندارد.
آقا ميرزا محمود خوانسارى- اگر در مغازه پارچه فروشى كه سى نفر اجزاء در آنجا مشغول كاسبى هستند يكنفر خلافى كرد او را بايد مجازات كرد يا بايد در آن مغازه را بست كه تمام از نان بيفتند.
وكيل الرعايا- بايد ترتيبى باشد كه مخالف شرع نباشد درهيچ جا و در هيچ وقت چنين حكمى نبوده كه مجازات ديگرى را بكس ديگر بدهند.
آقا سيد محمد جعفر- انتشار اين اعلان كفر نيست ولى خمر فروشى كه در اينجا علانيه ميشود از او جلوگيرى نميكنند و از اين اعلان جلوگيرى ميكنند.
وزير علوم- عمل خمرفروشى ربطى به بنده ندارد مقصود اين است كه بر فرض اگر در حبل المتين خلاف شرعى هم شده است توقيف نباشد آن شخص نويسند بايد مجازات بشود (در اين موقع آقا ميرزا سيد محمد مجتهد با آقا ميرزا هدايت الله مجتهد مراغه وارد مجلس شده ايشان را بهيئت مجلس معرفى نمودند بعد از معرفى خود آقا ميرزا هدايت الله به بيان فصيح و شيرين تبريك و تهنيت گفتند عموم وكلا اظهار تشكر وامتنان را از قدوم آقاى معظم نمودند.
وزير علوم- حالا اعلانيست مجلس ميدهد در مقابل آن صحبتى كه شده بود و بنده خودم خدمت آقاى ميرزا سيد محمد مشرف ميشوم توقيف را تبديل بمجازات ديگر فرمايند و بيش از اين در اين باب وقت مجلس را تضييع نكنيم. آقا سيد محمدجعفر- خوبست مجازات از مجلس معين شود.
آقا سيد مهدى- در چند روز قبل در خصوص حبل المتين مذاكره شد و خدمت حضرت حجة الاسلام هم عرض شد وامر فرمودند حالا جهة چيست كه بايد روزنامه نويسها دسته بندى كنندو كار از پيش ببرند از مجلس سئوال ميكنم.
 (گفتند اين مذاكره تمام شد.)
آقا سيد مهدى- عرض ديگر اين كه ملت بافراد وكلا اخطار كرده اند كه بعد از جشن ملى ديگر مجلس نبايد وقت خود را صرف جزئيات نمايد وظيفه مجلس وضع قانون است بايد مسئول اداى تكاليف خود باشد.
حاج امام جمعه- در خصوص توقيف حبل المتين چه شد؟
وزير علوم- بنده خدمت آقاى ميرزا سيد محمد شرفياب ميشوم آنجا هر چه امر فرمودند مجرى ميشود.
حاج امام جمعه- مدت يكماه است كه در خيال بودم در باب روزنامها حرفى بزنم اگر چه نبايد متعرض حال روزنامه نويسها شد زيرا كه زود آبروى آدم را ميريزند ولى بر حسب قسمى كه ياد كرده ام آنچه نفع و ضرر ملت است بگويم بدون غرض ميگويم خواه برنجند يا نرنجند امروز هيچ چيزى از براى مجلس مضرتر از اين روزنامه جات نيست زيرا كه مفسدين باينها دست آويز كرده ميگويند مجلس آزادى بروزنامه نويسها داده كه اين طور مينويسند و حال جلوگيرى آنرا مجازات قرار داده ايد و اين مجازت پس از انتشار دادن آن مطلب خلاف شرع چه فايده دارد اوآنكارى كه نبايد بكند كرد.
وكيل الرعايا- مجازات قبل از جنايت هم كه در شرع جايز نيست پيش از گفتن و نوشتن چه تقصيرى دارد.
حاج امام جمعه- شرع كسى را آزاد قرار نداده و خداوند هم زبان را آزاد خلق نكرده است حدى از براى آن قرار داده است كه نبايد تجاوز كند.
حاج ميرزا ابراهيم آقا- مجازات مراتب دارد اينكه فرموديد بعد از انتشار حرف خلاف مجازات چه فايده دارد همان نمره را كه در او خلاف نوشته شده است همان نمره را توقيف ميكنند و نميگذارند منتشر نمايند اين مجازاتى است كه جلوگيرى ميكند.
وزير علوم- اين مطلبى را كه حاج ميرزا ابراهيم آقا گفتند صحيح است و بهمين جهت در ساير ممالك حق داده اند به پليس كه اگر لايحه يا روزنامه در او چيزى مضر بحال شريعت و ملت باشد فورا بگيرند و ضبط نمايند پس دراين صورت پليس بايد كه مطلع و ملتفت باشد كه هر چه را ديد مايه فساد است فورا ضبط كند.
حاج امام جمعه- اين در ممالك متمدنه است كه پليسها اهل كمال و سواد هستند در اينجا ممكن نيست مگر پس از ده سال ديگر.
وزير علوم- حالا كه پليس نداريم لابد از طرف اداره انطباعات دقت خواهد شد كه اينگونه مطالب انتشار نيابد.
آقا سيد حسين- همان ترتيبى كه گفته شد خدمت حضرت حجة الاسلام شرفياب شوند و ترتيب آنرا بدهند خيلى خوب است.
آقا شيخ يوسف- يكسال است اين مجلس اين مجلس مؤسس شده است و سى كرور نفوس منتظر اصلاح امورات اين مملكت هستند تا حال چه كرده ايد مجلس بايد در كليات گفتگو نمايد و وضع قانون كند نبايد وقت را باين جزئيات صرف كرد.
آقا سيد محمد جعفر- مقصود جزئيات نيست بلكه بواسطه اينستكه توهين بشرع شده است.
حاج معين التجار- از اين روزنامجات تاكنون فايده بما عايد نشده ميگوييم توقيف نشود ولى مجلس خواهش ميكند كه آنها هم تغيير مسلك داده يك راهى بنمايند كه رقم نواقص و معايب بشود.
وزير علوم- جهة مجازات آنها خدمت حجج اسلام رسيده هر ترتيبى كه مقرر فرمايند مجرى ميشود ولى يك مقاله در حبل المتين بود كه بسفارت روس برميخورد ميخواهم بدانم كه اين مقاله را تصديق دارند يا خر؟
معين التجار- سفارت هم در اين باب حق سخت گيرى و گله ندارد.
آقا سيد حسن تقى زاده- اين سؤال وزير علوم جواب ميخواهد در ساير ممالك روزنامه افكار وزرا و پارلمان را مينماياند اين است كه اين سؤال را كردند بنده حالا عرض ميكنم شايد هم تمام همراه باشند كه اين مقاله صحيح نبوده دولت و پارلمان ايران كمال اتحاد و دوستى را با تمام دول دارند.
وزير علوم- ممنونم از اينكه باين نكته توجه نموده ايد.
وكيل التجار- بجهة هر جزئى مطلبى كه غلط نوشته شده نميشود در مجلس مذاكره شود رفع اين جزئيات در عهده وزير علوم است.
وزير ماليه- اگر ملاحظه نماييد خواهيد دانست كه براى ترتيب ماليه تا چه اندازه زحمت دارم بطوريكه دركار درمانده ام بعضى از وكلا آمده اند و ديده ند حال چاره كه ديده شد اين است كه بايد بانك ملى تأسيس شود و گفتگو شد كه دولت و وكلا و وكلاى بانك اقدام تام نمايند و با وكلاى بانك هم تجديد مذاكره شد و صورت مذاكره هم در كميسيون مجلس مطرح شده ولى نتيجه گرفته نشده حالا از سلطنت آباد تلگراف شده كه يادآور شوم و اين مطلب خيلى اهميت پيدا كرده خوب است آن امتيازنامه كه نوشته شده بعضى از موادش تغيير داده شده قرائت و مطرح شود اميدوارم كه موجب اميدوارى و گشايش كار و سرافرازى شود.
احسن الدوله- فرمايشات وزير ماليه صحيح است و ميدانيم كه پول لازم است ولى براى تحصيل پول بايد امنيت باشد.
وزير ماليه- هر دو بايد باشد.
احسن الدوله- پس چرا اينجا هزار تومان تفاوت خالصه را قبول نكرديد.
وزير ماليه چرا قبول نميكنيم هر كس ميدهد بيايدتا مذاكره شود پس از حصول اطمينان البته قبول خواهد شد اين مسئله را هم عرض مينمايم هر كس از اين قبيل چيزها سراغ دارد اظهار كند و از براى بصيرت باشد من كمال امتنان را دارم.
آقا ميرزا محمود خوانسارى- يكى از آن اشخاص بنده بودم اظهار كردم فرموديد كتابچه نوشته شود.
وثوق الدوله- در باب خالصجات مبلغى اضافه از عمل كرد سال گذشته ديگران قبول مينمايند در كميسيون صحبت شد كه اول باقبال الدوله اخطار نمايند اگر قبول كردند بخودشان داده شود ايشانهم صورتى فرستاده اند ديشب رسيد فرصت ملاحظه نشد.
رئيس- منهم اطلاعات خودم را بگويم آن روز صحبت شد گفتند ده هزار خروار و پنجاه هزار تومان و من هم پرسيدم همين طور گفتند حالا معلوم شد همان اشخاص هستند كه حالا اسم خودشان را روى كاغذ آورده اند ولى چهار هزار خروار و بيست هزار تومان نقد حاضرند كه بدهند فعلا تا اين اندازه معلوم است.
وزير ماليه- در مسئله روده همه ميدانيد كه خيلى زحمت كشيديم و مبالغى آمدند اضافه كردند پس از مدتى مذاكره آن اشخاص خود راكنار كشيده و اسباب زحمت شدند پس خوبست اين اشخاص هم تا روز چهارشنبه حاضر شده چون رأس خرمن است قرار قاطعى گذارده شود.
مستشارالدوله- مطرح مذاكره وزير ماليه بانكملى بود ولى صحبت خالصه بميان آمد و همين خودش عيب صحبت مجلس است در هر صورت عمل خالصه بهمين تمام شود كه هر كس بهر اندازه زياد ميكند تا روز معين نوشته شده حاضر شوند اما در خصوص بانك نظر جناب وزير ماليه را جلب مينماييم باينكه آن قرارداد چه بوده و چيست؟
رئيس- آن قرارداد سابق نوشته شده وحال هم چند چيز تغيير داده شده آنهم حاضر است حالا هر دو خوانده شود.
وزير ماليه- اين امتيازنامه اول است كه بصحه رسيده قرائت تمام آن لازم نيست فقط فعلا سه ماده آن تغيير كرده وتوضيح شده است قرائت شود قرائت شد يكى در فقره عايدات دولتى بود كه قرار شده بود كه تمام وارد بانك شده از آنجا بحواله وزارت ماليه بمخارج دولتى و مملكتى داده شود تغيير داده شد باين كه آن اندازه را كه دولت طرف معامله است ببانك ملى وارد ميشود ماده ديگر انحصار غواصى در خليج فارس بود آنهم توضيح شد باينكه با آلات و ادوات جديدالاختراع بايد باشد ماده ديگر هم در خصوص وارد نمودن نقره براى مسكوكات كه در صورت تساوى شروط حق تقدم داشت تغيير داده شد كه در صورت تساوى تساوى است حق تقدم ندارد وزارت ماليه در باب فوائد بانك و ترتيب تشكيل آن و لزوم نظر ودقت ثانيا در امتيازنامه آن نطق شايان و بليغى نمودند بالاخره بعد از مذاكرات زياد قرار شد كه در چند مجلس مذاكره كرده عمل بانك بزودى انجام پذيرد.
مجلس ختم شد.
</section>
<section type="session" number="125">
جلسه: 125
مذاكرات روز شنبه 19 جمادى الثانى دارالشوراى ملى‏
خلاصه مذاكره روز يكشنبه هفدهم را آقا سيد محمد تقى قرائت كردند.
شروع بقرائت نظامنامه وزارت داخله شد پس از قرائت چند فصل مذاكره در اين شد كه اگر اين طور نظامنامه قرائت شود مطالب كماينبغى مفهوم نميشود تا درست تصحيح شود بايد مثل ساير نظامنامه ها بدواً چاپ شده بوكلا داده شود كه از روى بصيرت دقت نموده نظريات خود را يادداشت نموده بنويسند و بعد در مجلس خوانده شده تصويب گردد.
دكتر ولى الله خان- قانون كميسيون پارلمنتها اين است كه بايد اعضاء آن يكماه بيكماه عوض شود حال ببينيم اينجا مدت كميسيون اين نظامنامه يكماه شده است.
رئيس- اين ترتيب در اينجا ملاحظه نشده.
وثوق الدوله- ملتزم نيست كميسيون به عوض نمودن اعضا.
 (اغلب اظهار داشتند كه چاپ شود و بعد ملاحظه نمايند.).
رئيس- اين ترتيب ممكن نيست بهتر اين است اين دوره خوانده شود و دوره بعد هر كس خواست اصل همين نسخه را چند شب برده دقت كنند وايرادات خود را بنويسند.
حاج امام جمعه- گويا قصد شما اينست كه تا يكسال ديگر تمام نشود. لااقل بيست نفر خواهند خواست كه ملاحظه كنند و باين ترتيب مدتى بطول خواهد انجاميد اغلب گفتند كه بايست بطبع رسيد.
صديق حضرت- حالا كه قرار شد چاپ شود بهتر آن است كه آقايان روز آخر همه اوراق خود را امضاء نموده كه معلوم شده كى دقت كرده و كى دقت نكرده.
آقا سيد حسن تقى زاده- اگر چه عرض بنده تازگى ندارد ولى باين ترتيبى كه پيش ميرويم هر وقت اظهار كنم تازگى دارد هميشه گفته ام در هر كار كه پيش ميرويم بايد از روى ترتيب باشد خصوص در كارى كه سعادت و اقبال يك ملت ويك مملكت بسته باو باشد گمان من اينست كه اگر در دنيا هيچ مجلس و پارلمانى تشكيل نشده بود واز براى هر كارى ترتيبى معين نكرده بودند و ما ميخواستيم از نو يك اساسى برپا كنيم از اين ترتيب بى نظم تر نميشد. الان يك سال از صدور فرمان ميگذرد ودر اين مدت هيچ رعايت نظامنامه داخلى مجلس نشده است بهتر آنست كه از اول سال دوم از روى نظامنامه داخلى رفتار كنيم كميسييونها را از روى ترتيب مرتب نماييم نظامنامه ها را قبل از مذاكره مثل همه جا چاپ كرده بهمه بدهيم مذاكرات هر روز، روز قبل از طرف رئيس مجلس معين شده بى ترتيب صحبت نكنيم. بر فرض اين نظامنامه هادر كميسيون تنقيح شود اصل نسخه كه بمجلس نميآيد كه معلوم شود چه تغييرى در كميسيون داده شده است فقط همان نسخه را كه كميسيون ترتيب ميدهد در مجلس قرائت ميكنند و حال شايد در اصل نسخه پنجاه اشتباه شده باشد و بمحض ملاحظات در اصل نسخه بود كه بكلى از بين ميرود.
محقق الدوله- اين رعايت بايد از يكنفرباشد يا از تمام؟
آقا سيد حسن تقى زاده- خير از همه گذشته ازين ما در اين مدت يكسال ابدا رعايت از اين نظامنامه نكرده ايم و كليه اين نظامنامه داخلى را مثل كتاب سعدى فرض كرده ايم كه فقط بجهة نصيحت ترتيب شده باشد اگر كسى خواست رفتار نمايد والا فلان شخص رئيس كه مسئول اينكار هستند بايد اين نظامنامه را مجرى سازند.
رئيس- اگر منحصر به بنده باشد مشكل است بنده از عهده آن برآيم بايد همه همراهى كنند.
آقا سيد حسن تقى زاده- گويا آقايان ملتفت نشدند دوباره توضيح شود مثلا هر مطلبى كه بايد مذاكره شود از سه روز قبل اخطار شود كه ديگر كسى حق تخطى نداشته باشد كه از موضوع خارج شود رئيس هم بكسى حق نطق ندهند دو طرف رئيس بايد فاصله باشد. دو نفر نايب رئيس طرفين ايشان بنشينند ساير مطالبى كه در نظامنامه است رعايت شود آنوقت بخوبى و آسانى مجلس منظم خواهد شد.
آقا ميرزا سيد محمد مجتهد- عمده ترتيب و نظم داخلى مجلس و رسيدگى بحال وكلا است همين مسئله آلان دست آويز مفسدين شده واگر اين ترتيب درست نشود هيچ فايده مترتب نخواهد شد.
حاج امين الضرب- حالا تكليف با اين نظامنامه حكام چه شد؟
رئيس- بايد چاپ شود.
حسام الاسلام- تا كى بايد اين مملكت بر سر يك پا بماند يك نظامنامه ايالتى داده ايد اين همه اغتشاش برپا شده بايد اين نظامنامه هم تمام شود تا تكليف معلوم گردد آخر مملكت از دست رفت.
حاج سيد عبدالحسين شهشهانى- اگر دستورالعمل حكام تمام شود و تصحيح شد زودتر بحكام داده شود با نظامنامه ايالتى آن وقت آن طورى كه جناب حسام الاسلام گفتند صحيح ميباشد.
آقا سيد حسين- خوبست اجازه داده شود ايندوره قرائت شود بعد هم بطبع برسانند.
آقا ميرزا محسن- بعقيده بنده تجزيه شود بهتر است.
آقا سيد محمد تقى- در اين باب آنچه مذاكره شد كافيست بايد طبع شود.
آقا ميرزا سيد علينقى- قانون اساسى چه طور آنهم محتاج بچاپ كردن است او را بياورند قرائت نمايند.
حاج محمد اسمعيل آقا- حالا كه قرار شد چاپ شود خوب است تكليف ولايات و رعيت و ماليات معلوم شود حالا وقت محصول است بعضى جاها رعايا با مالكين راه نميآيند و بعضى جاها از دادن ماليات مسامحه دارند و شايد اسباب اغتشاش فراهم آيد.
رئيس- اين نظامنامه راجع باين جزئيات نيست اين دستورالعمل ولايتى است براى حكام و اين ترتيبات جزئى را خود حكام بايد رسيدگى نمايند.
حاج محمد اسمعيل آقا- پس يك حكم كلى از مجلس براى حكام صادر شود امسال بايد ماليات گرفته شود يا نه امنيت بايد باشد يا نه در آذربايجان ازين دربان ده نميشود رفت تمام منتظر دستورالعمل مجلس هستند.
آقا ميرزا محمود- همينطورى كه حاج محمد اسمعيل آقا فرمودند تمام مملكت هرج و مرج شده منتظر دستورالعمل هستند چه ضرر دارد چند روز از صبح تا عصر نشسته قرائت شود بنده ملتزم ميشوم كه قبل از آن كه اين دوره تمام شود بنده اين نظامنامه را چاپ كرده به وكلا بدهم كه در دوره ديگر از روى چاپ شده دقت نمايند.
آقا ميرزا سيد محمد مجتهد- همه روزه از ولايات شكايت ميرسد.
حاج محمد اسمعيل آقا- بعقيده بنده حكام آن اقتدار سابق را ندارند آذربايجان آن طور رشت آن طور بايد كارى كرد كه جلوگيرى شود.
آقا سيد حسين- تكليف حكام قرار بود نوشته شود جواب حاجى محمد اسمعيل آقا چيست؟
رئيس- جواب حاج حمد اسمعيل آقا وقتى داده ميشود كه وزارت داخله در اينجا حاضر باشد و امنيت ولايات را از ايشان بخواهند از رفتن اين نظامنامه هم رفع اغتشاش نخواهد شد.
حسام الاسلام- چند ماه كه تكليف حاكم و محكوم است زودتر نوشته و چاپ شود و فرستاده شود.
وكيل التجار- اين نظامنامه براى ترتيب ادارات خود حاكم است ولى اينكه با رعايا چطور بايد رفتار كند در اين نظامنامه نيست آنرا بايد مختصر نوشت و فرستاد. اما آنطورى كه بايد وزارت داخله در امنيت بلاد سعى و كوشش كند نكرده است.
وزير عدليه- در اين موقع لابد شدم پاره مطالب را عرض كنم فرمايش حاج محمد اسمعيل آقا را بايد ملتفت شد رعيت ما علم ندارند و نميدانند معنى مشروطيت چيست و همچو ميپندارند كه بايد مال مردم را خورد و بهره شرعى مالك را هم نداد.
وكيل الرعايا- يكى از آنها را نشان بدهيد.
وزير عدليه- افسوس كه نوشتجاتى كه مباشر من فرستاده موجود نيست مباشر من از مراغه نوشته است كه رعيت هيچ نميدهند واسم خودشانرا هم گذاشته اند فدائى چنانچه در موقعى كه رعيت ميخواست گندم را ببرد تلگراف كردم باز رفع نشد دوباره تلگراف از مجلس شد انجمن ملى گرفته بيست نفر رفته كه حاصل را ضبط نمايند اين حاصل مخارج همين بيست نفر خواهد بود بهر حال فعلا كسى نميتواند بهره ملكى خود را ضبط نمايد.
حاج امام جمعه 0 من ميخواهم بگويم اين مملكت سال ديگر محصول لازم دارد يا نه باينطور كه فعلا هست اين محصول را نه رعيت ميبرد و نه مالك ملك در اين ميانه تمام تلف ميشود و بعد قحط و غلائى بشود كه كسى نديده باشيد.
آقا سيد حسين- چاره چيست؟
وزير عدليه- علاج را بندده عرض ميكنم بموجب حكم حضرت رسول صلى الله عليه وآله كه هزار و سيصد سال قبل فرموده اند كه هر كس هر قدر ميل دارد مال خودش هست امروز تمام اين نزاعها بر سر همين است كه فقير يا غنى مساوى باشد و بيدين يا ديندار.
حسام الاسلام- اول بايد تعيين حدود را كرد بعد از آن بتوسط قوه مجريه بتكليف تمام نظرها باين است كه چرا قوه مجريه بتكليف خود رفتار نميكند و قوه مقننه هم بوظايف خود كوشش نميكند.
احسن الدوله- ما تمام اينها را ميشناسيم آيا حكام در اين مدت تمام را بموجب قانون محمدى شدند بر وفق شرع بود بنده عرض ميكنم آيا بموجب قانون شرع بود كه نظام السلطنه بنده را شش ماه با اينكه در تحت اداره كس ديگر بودم حبس و تمام دارايى مرا ضبط و هر چه اظهار كردم كسى ابدا در مقام پرسش برنيامد همين امير بهادر و سايرين چقدراملام مردم راضبط كرده اند اينها تمام موافق قانون شرع رفتار رده اند چرا بحاق مطالب برنميخوريد.
آقا ميرزا محمود- آقاى فرمانفرما سبب هرج ومرج را دو چيز فرمودند و يك چيز را فراموش كردند و آن اينست كه ملاكين و مستبدين مدتها رعيت بيچاره را زرخريد و عبد عبيد خود ميدانستند و هر چه ميخواستند ميكردند حالا كه آنها روزگارى بخود ديده اند تظلم ميكنند اينست كه ميگويند هرج و مرج شد.
رئيس- اگر چه رئيس مجلس حق نطق ندارد ولى مجبوراً عرض ميكنم در اينكه قبل از اين مستبدين ظلم ميكردند حرفى نيست ولى حالا ميخواهند مال خود را ببرند و هرج و مرج هم نشود در اينحال بنوشتن كارها درست نميشود بايد از قوه مجريه خواست تا قواعديكه متروك گرديده اجرا سازد.
آقا شيخ حسين- مكرر نواب والا فرمانفرما بمجلس آمده و گفته اند در ترتيب عدليه تاكنون قانونى بدست من نداده ايد آنچه من ميكنم از روى قوه دماغ خودم خواهد بود همين طور كه همه گفتند عرض ميكنم مالكين ظلم برعيت كرده اند تا دستورالعمل براى حكام فرستاده نشود محال است كارها منظم شود.
رئيس- رفتن اين نظامنامه فايده ندارد.
آقا شيخ حسين- چطور فايده ندارد پس تكليف حاكم چيست؟
حاج محمد اسمعيل آقا- تكليف انيست تلگرافى بانجمنها بشود كه قدغن كنند كسى از حدود خود تجاوز نكند و از وزير داخله هم قوه مجريه خواسته شود تا رفع اين مفاسد بشود.
آقا سيد محمد جعفر- من ميگويم اگر شكايت از حكام است يك حدود اجمالى معين شود فورا تلگراف كنند تا تجاوز نكنند و همچنين در خصوص رعايا.
حاجى محمد اسمعيل آقا- صراحة عرض ميكنم در تبريز هر كس ملك دارد مبارش را راه نميدهند و هرگاه بخواهند اقدامى بكنند از انجمنها مانع ميشوند واسم خود را فدايى هم گذاشتند.
آقا سيدمحمد تقى- من تعجب ميكنم كه ده دقيقه قبل آقاى تقى زاده شرحى در بى نظمى مجلس ايراد وارد نمود بر جناب رئيس همه هم شنيديد با وجود اين اين وضع رفتار ميشود حال ببينيم كه اگر رئيس بخواهند با اين وضع داخله مجلس را نظم بدهند آيا ممكن است (در اينموقع بجهة تنفس مجلس بقدر نيم ساعت تعطيل و مجددا منعقد گرديد از طرف وزارت عدليه لايحه در خصوص اسراى قوچان و سالار مفخم و اقداماتيكه از طرف وزرات عدليه شده بود قرائت شد.)
وزير عدليه- در اين باب چند مجلس با وكلايى كه براى نظارت حاضر بودند تحقيقات طولانى بعمل امد و خود عدليه هم تفتيشاتى كرد بعد از همه آنها يك حكمى بنظر محكمه ابتدايى عدليه آمد نوشته دادند بكميسيون در آنجا هم پسنديده تصديق كردند كه ضرر ندارد اين بود كه شروع شد باجراى آن يعنى اول سالار مفخم را حبس كرديم واو ميرزا احمد خان را وكيل كرد كه دوباره استيناف يا مراجعه شود و اين حكم را بمجلس شوراى وزرا نشان دادم و گفتم در مجلس خواهم خواند اذن دادند و گفتند بايد مراجعه يا استيناف بشود باين طور دو نفر از وكلاى علما و هيئت عدليه منعقد شود و نتيجه اخرى گرفته شود.
راى كميسيون عدليه را آقا سيد محمد تقى قرائت كرد قريب باينمضمون.
رأى كميسيون عدليه در خصوص اسراى باشكانلو بعد از استنطاق زياد آراء وكلا و كميسيون بر اين شد كه اول مقصر سالار مفخم است.
دوم سردار افخم است.
سيم امير حسين خان پسر آصف الدوله است.
چهارم بواسطه مماطله شخص آصف الدوله است.
پنجم اكرم الملك و مفاخرالملك كه هنوز حاضر نشده اند.
عقايد كميسيون در مجازات اين اشخاص از اين قرار است كه از سالار مفخم شئونات سلب و حكومت هم از او گرفته شود يك سال جيره و مواجب سوارهاى ابوابجمعى خود را بدولت نقد برساند واسرا را استرداد نمايد هر چه را نتوانست نفرى سيصد تومان بصاحب اسم بدهند كه خودشان خريدارى كنند حالا هر طور راى وكلا است رفتار كنند. نمره 2 سردار افخم كه حاكم وقت بوده و بايست در آنوقت اقدامات خود را بنمايد بايد يك درجه نظامى از شئون او كاسته شود و پنج هزار تومان نقد بدهد و يكسال مستخدم نباشد (سيم) امير حسين خان بايد دو سال داخل كار دولت نشود و هزار تومان نقد بدهد. (چهارم) آصف الدوله بواسطه تلگرافاتيكه از عين الدوله در دست دارد و اظهارات خود را بمبادى عاليه نموده تبرئه ميجويد ولى عدليه قناعت نميكند بايد دو هزار تومان بدهد (نمره 5) مفاخرالملك و اكرم الملك چون حاضر نشده اند موكول براى دولت است كميسيون باقتضاى حاليه مملكت همين رامقتضى ميداند واين حكم از محكمه ابتدايى عدليه شده است.
وزير عدليه- تاامروز هيچ محاكمه عرفيه در اين مملكت باين درجه دقت نشده اين زحمت را مدتى است كه كشيده ايم اين اشخاص همه اعتراض دارند كه بعضى اسناد دوباره پيدا كرده و بعضى دلايل دارند بر تبرئه ذمه خود و اين ترتيب حكم ثانى لازم دارد.
آقا ميرزا محمود- بحمدالله تقصير سالار مفخم بر تمام مملكت روشن است و تمام ملت هم چشمشان باين عدليه است و همچنين در فرنگستان منتظر نتيجه اينجا هستند آيا كسى كه شصت و دو نفر اسير بتركمان داده هنوز مقصر نيست با اين دلايل و شواهد واضحه.
آقا سيد حسن تقى زاده- بنده بر سرتاپاى اين عمل اعتراض دارم و تمامش را باعث افتضاح ميپندارم باين ترتيب كه رسيدگى شده درست رسيدگى نشده آصف الدوله با سالار مفخم در يك جا نشسته بودند و قوچانيها بيرون ميرفتند كه آنها استنطاق بشوند باين ترتيبات بموجب دوسيه هاى وزارت خارجه مثل آفتا معلوم شود كه تركمان را سالار مفخم دعوت كرده و دوازده نفر مردم را كشته عين الدوله با آن حال باز مى بينيم از روى انصاف تلگرافهاى متعدد نموده گمان بود كه ممكن نيست بيست هزار تومان بدهد و خلاص شود بعد از آمدن در اينجا وزرا سى و پنج هزار تومان قراردادند كه بدهند در ايران هر كارى با پول درست ميشود ولى در فرنگستان اگر چه پول ميگيرند اما جزو جزا و مجازات است ترتيب اصلى از ميان نميرود حال اگر از او جزاى نقدى گرفته شود در فرنگستان ميگويند كه ايرانيها پول گرفتند و اغماض كردند در موقع محاكمه اجزاء عدليه از همه قسم آمده نشستند و كش ميدادند كه اكثريت آراء با آنها بيفتد بعد از همه اينها وكلا جمع شده گفتند بموجب شرايع آسمانى قتل اين شخص واجب است لااقل شئونات و مواجب او قطع و اسرا استرداد شوند ولى بعد از آن كه من رأى بقتل دادم گفتند نميشود تمام اجزاء عدليه لرزيدند و گفتند سردارها اين جا هستند بالاخره بعد از گفتگو قرار شد پنج سال حبس و مواجب او مقطوع و شئونات او سلب شود من آشكارا ميگويم كه از 14 جمادى الثانى پارسال بعد از دستخط مشروطيت مجازت از اين مملكت برداشته شده و هرچه هرج و مرج شود بواسطه همين است و امروزه اين مسئله كه نظر تمام وزرا بآن است و در تمام روزنامها درج شده باوجود اين اگر مجازات صحيح داده نشود اسباب افتضاح خواهد شد.
آقا سيد محمد جعفر- اگر اين عملى كه كرده است بدع بوده است كه كافر است و اگر نه مفسد فى الارض است جزاى ديگر دارد.
آقا سيد حسن تقى زاده- تمام كارهاى وزارتعدليه شما خراب است هيچ تحقيق و رسيدگى نيست.
حسام الاسلام- بعد از اين حكم بشود روضه خوانها روضه نخوانند تا ثابت شود كه حرمله تير انداخته است و تقصير او مدلل گردد.
وزير عدليه- آيا من چيزى گرفته ام.
آقا سيد حسن تقى زاده- ثابت نشده گرفته ايد يا نگرفته ايد.
وزير عدليه- غرضى ندارم.
آقا سيد حسن تقى زاده- آنهم معلوم نيست.
آقا سيد محمد جعفر- بايد بر حسب شرع حكمش معين ومعلوم شود.
وزير عدليه- شش نفر از علماء و وكلاء و شش نفر از عدليه معين نماييد تا حكم آن را معين كنند.
آقا سيد حسن تقى زاده- اين ترتيب بجهة چيست اگر ما را بجهة نظارت ميخواهند ديگر اجزاء خودتان در آنجا چه كار ميكنند.
آقا ميرزا محمود خوانسارى- هر وقت در محضر علماء دو نفر شهادت دادند حكم ثابت است بنده عرض ميكنم چند نفر كه از آن صفحات بودند تمام گفتند آيا باز هم محتاج باستيناف است.
آقا سيد حسين- اين حكم عدليه از روى چه مأخذ است يكنفر پسر كدخداى خود را گرو گذاشته دو نفر اسرا فرار كرده آدمهاى سالار آن ها را گرتفه دست بسته بتركمان داده و ترتيبات ديگرى كه معين شده آيا با وجود اينها يقين نشده است.
وزير عدليه- ظن متاخم به يقين است.
آقا سيد حسين- يا آن ماموريت رشيد نظام و كشتن او چار بچادر وتحقيقات او و تلگرافات عين الدوله درين باب و آمدن تركمان با آن جمعيت كه همه آذوقه و علوفه ميخواستند ودر تمام اينها مهمان اينشخص بودند باز هم يقين حاصل نشد.
وزير عدليه- من كه ميگويم بيايند معين نمايند حكم كنند تا من اجرى نمايم. آقا سيد حسن تقى زاده- شواهد اينكار باندازه فراوان است كه درمحكمه هر كدام از وكلا ميگفتند ديگر بس است حالا معلوم شد امير اعظم تمام مطالب را مثل آفتاب روشن كرده است اينكه ميگويند سند تازه بدست آمد بيشتر از آن ها بدست ما آمده از روزنامه هاى روسى كه ترجمه كردم پيش آقا ميرزا محمود است واز كارپرداز عشق آباد و از اهالى آن كه تمام جزئيات آن را شرح داده اند و اسنادى كه در دفتر وزارت خارجه و غيره است اين شخص بحكم شرع مفسد فى الارض است با آن قتلهايى كه كرده است بايد بدار زده شود اگر باز هم مسامحه شود ايران از سابق بدتر خواهد شد.
آقا سيد محمد جعفر- چرا از اول دو نفر از علما را معين نكردند كه دوباره محتاج باستيناف نشود.
حاج امام جمعه- هر گاه يكنفر مسلم را بفروشند يقين قلب حضرت را شكستند و در حق هر كس ثابت شود مجازات او فورى است اگر شاهزاده از روز اول بقانون شرع و محكمه شرعيه اين مطلب را رسيدگى ميكرد ديگر ثانيا محتاج بمداخله مجلس نبود.
حاجى ميرزا على آقا- ما حصل مجلس اين شد كه فدوى شكايت از عدليه شد واين مطلب خوبى ندارد مطلب ديگر اينكه تقصير چهار نفر بر حسب ترتيبى كه گفته شد ثابت شد كه اين چهار نفر مصداق اين چهار مرتبه از حكم هستند كه درين آيه مباركه هست بترتيب (الذين يحاربون الله و رسوله و يسعون فى الارض فسادا ان يقتلوا) شخص (اولى) او يصلبوا (دويمى) او تقطع ايديهم و ارحلم من خلاف (سيمى) اوينقوا فى الارض (چهارمى) كه آصف الدوله باشد كه لااقل يكسال برود جاى ديگر باشد.
وزير عدليه- حالا هم طورى نشده است من گفتم رجوع بيكى از محضرهاى آقايان بشود حكمش را معين كنند اگر آن روز اول حجج اسلام را دعوت ميكرديم نميشد و تشرف هم نمى آوردند حالا هر طوريكه صلاح دانسته اند عمل ميشود.
آقا ميرزا محمود- بنده عرض ميكم از اين كه ظلمى كه اين شخص كرده است خداوند خواسته است پرده را بردارد لازم بوكلاى مجلس وحضور علماء هم نيست وزير افخم راپورتى كه نوشته بود و حكم كرده بموجب حكم آقاى حاجى ميرزا حسن سبزوارى و ساير آقايان بوده كه موجود است در اين صورت ديگر محتاج تجديد حكم نيست.
حاج سيد عبدالحسين شهشهانى- اينطور كه از اطراف كاغذ رسيده است اگر مسامحه شود در مجازات موجب ضررخواهد بود و از طرف ملت اقدام خواهد شد واين صحيح نيست.
رئيس- آن ترتيبى كه بايد وزارت عدليه پيدا كند هنوز پيدا نكرده بيك شكلى مشغول بوده و رسيدگى شد بنظر وكلا يك سياست و مجازاتى آمد و بنظر اعضاء عدليه هم سياستى آمده است اين است كه نوشته شد و هنوز هم حكم شرعى داده نشده پس راه چاره باز است يك امعان نظر ثانوى لازم دارد حال هر طور صلاح است يك مجلسى تشكيل بشود تا آن امعان نظرثانوى بعمل بيايد.
آقا سيد محمد جعفر- پس از امعان و صدور حكم ضامن اجراى آن كيست؟
وزير عدليه- بنده ضامنم واجرا ميكنم.
حسام الاسلام- در اين كه آدم كشته شده واسير برده شده حرفى نيست لابد هر كشته شده كشنده دارد بايد كشنده را پيدا كرد و قصاص نمود.
آقا ميرزا محمود- حكم حاجى ميرزا حسن حاضر است بخواهيد ببينيد با اين تفصلى آيا باز محتاج بحكم ثانوى است؟
آقا سيد حسين- احكام شرعى حاضر و بموجب آن احكام ثابت ولى مجرى حكم كيست.
وزير عدليه- در صورتيكه من نتانستم حكم علما را اجرا كنم استعفا ميدهم.
احسن الدوله- با اين ترتيبات كه پيش آمد بشرافت وكلا برميخورد اين ترتيب استيناف غير از تضييع وكلا چيزى دگير نيست خوب است بعد ازاين وكلا پاى خودرا شكسته ببينند و ديگر داخل دراين كارهاى فوق العاده نشوند.
رئيس- اين رسيدگى يك طورى شده است كه حكم قطعى شرعى نيست حال بايد مجلس تصويب نمايد كه يك مجلس ثانوى شده حكم قطعى اخرى داده شود ومجرى شود.
حاجى محمد ابراهيم- حكم آقاى سبزوارى حاضر است بياورند همين جا رسيدگى شود.
آقا ميرزا محسن- حال چه كار بآن احكام داريد كه بگويند نافذ است يا نافذ نيست مطلب كه واضح و روشن است مجلس ديگر در محضر آقايان اينمطلب تمام شود و حكم آن صادر شود.
آقا سيد حسين- احكام را بخواهيد بياورند در همين جا رسيدگى شود.
رئيس- از اينقرار ميخواهيد مجلس را محكمه قرار بدهيد.
حسام الاسلام- استيناف را هيچكس رأى نميدهد زيرا كه ميترسيم ورق برگردد آنوقت ادعاى شرف هم بكنند.
آقا ميرزا سيد علينقى- چه ضرر دارد كه مجلس در اين جا بشود چند نفر از علماء وچند نفر از وكلاء و وزير عدليه حضور داشته باشند حكم آنرا معلوم و معين كنند.
آقا سيد حسن تقى زاده- دوباره ميگويم كه اگر دراين امر مجازات نشود هيچ چيز براى ما باقى نمانده است اگر صد دفعه هم استيناف بشود واهمه نيست ولى آقاى حاجى ميرزا حسن خودش داخل اين كار بوده چقدر تلگرافات از او هست. و چقدر ايل باشكانلو رفتند خدمت او با آن احكامى كه داده است و آن شواهد و دلايل قاطعه كه هست ديگر استيناف براى چيست؟
آقا سيد محمد جعفر- اگر حميت و همت باشد تعطيل احكام شرعيه براى چيست برادر عثمان در كوفه شرب خمر كرده بعد از ثبوت حضرت اميرالمؤمنين بدست خود او را حد زد اينجا در مملكت اسلام همه گونه كارها ميشود هيچكس متعرض و متحمل نميشود ودر مقام مجازات برنميآيند.
آقا ميرزا محسن- آن اسناد را بياورند ملاحظه كنند هر چه حكم شد اجرا شود.
آقا سيد حسن تقى زاده- گفتم رشوه نميگذارد كه هيچ امرى در اين مملكت صورت بگيرد ولى در اين امر گفتم غيرت كنند رشوه نگيرند معهذا پدر زن سالار باين در و آن در افتاده و پول ميدهد حتى در خانه وكلا هم ميرود و خانه رئيس هم شنيدم كه رفته است و ميدانم كه دو هزار تومان بيك شخصى داده است.
وزير عدليه- آيا بمن داده است؟
آقا سيد حسن تقى زاد- شما را نميدانم ولى بيك شخص روزنامه نويسى داده است كه او را نگهدارى كند.
رئيس- اينكه گفتند بخانه من آمده است نيامده است يك روزى پسر وزير نظام آمد در مجلس كه مرا ملاقات كند آنهم ملاقات نكرد حالا معلوم شود كه اسناد را بياورند در مجلس يا كميسيون بشود.
آقاى سيد حسن تقى زاده- يك شكل ديگر هم ميشود باينكه بيست نفر از وكلا را بانتخاب يا بتعيين خود رئيس كه آنها را موفق ميدانند معين كنندو يك مجلسى علنى تشكيل شود كه تمام وكلا باشند ببينند.
رئيس- اين يك اشكال دارد كه نميشود صد و بيست نفر همه اين اسناد را ببينند و رسيدگى كنند.
آقا سيد حسن تقى زاده- آن بيست نفر كه معين شدند رسيدگى ميكنند باقى ساكت ميباشند. (بعد از مذاكرات زياد بالاخره قرار بر اين شد كه بهمين ترتيب در صبح شنبه مجلس علنى با حضور حجج اسلام و وزارت عدليه با بودن تماشاچيان آن اسناد ملاحظه شود و اشخاصى كه در اين باب اطلاعات دارند توضيح بدهند آنچه حكم اسلام شد وزارت عدليه بدون عذر و مسامحه اجرا دارد تلگرافى از انجمن زردشتيان يزد قرائت شد قريب باين مضمون.
بتوسط ارباب جمشيد بمجلس مقدس دارالشوراى كبرى متظلم و دادخواهيم صبر و سكوت درباب قتل پرويز وعدم قصاص قاتل آن موجب تجرى مفسدين شد در شب 17 فرى برز كه يكى از مستاجرين ارباب بوده او را در مزرعه با كارد مقتول و عيال او را زخمى كردند با اين ترتيب تمام ماها مضطرب و پريشانيم بحكومت هم متظلم شده ايم از مجلس استدعاى عاجزانه مينماييم كه توجهى باين بيچارگان ودرماندگان بنمايند.
بعد از قرائت آقا سيد محمد تقى اظهار داشتند كه مفسد فى الارض اين قبيل اشخاصند كه يك ملتى را از مجلس ميرنجانند و بايد جدا قاتل را دستگير كرده قصاص كنند بعد از مذاكرات زياد قرارشد كه بوزارت داخله اخطار شود كه اقدامات لازمه را بنمايد و مجلس هم محض اطمينان خاطر آنها كه در مقام اقدام هستند تلگرافى بنمايند.
</section>
<section type="session" number="126">
جلسه: 126
مذاكرات روز 5 شنبه 21 شهر جمادى الثانى دارالشوراى ملى‏
خلاصه مذاكرات روز سه شنبه 19 را آقا سيد محمد تقى قرائت كردند.
حاج سيد عبدالحسين شهشهانى- روز سه شنبه بعد از گفتگوى زياد قرار شد روز شنبه بجهة سالار مفخم در مجلس گفتگو شود آنچه بگمان بنده ميرسد و خود را مكلف ميدانم اين است كه اينگونه امورات از وظيفه مجلس خارج است و ما باين مجلس نيامده ايم از براى قطع و فصل دعاوى شرعيه وعرفيه بلكه وظيفه ما وضع قوانين است و بس چنانچه رسيدگى بجزئيات را ما داخل در وظايف مجلس كنيم كار منجر باشكال خواهد شد پس بايد اصلاح هر كارى را از رئيس مسئول او خواست.
حاج ميرزا على آقا- خارج از آن نيست كه اين حكم يا برخلاف شرع است يا بر وفق شرع در هر صورت داراى محظورى خواهد بود بنابراين تكليف مجلس نيست.
وكيل التجار- مقصرين بر دو نوعند يا مقصر شرعى يا مقصر عرفى است و در صورتيكه مقصر عرفى است مثل اين كه كسى ماليات را خورده اينها راجع است بعدليه.
آقا سيد باقر- حق مجلس اين است كه رفع ظلم را از وزير مسئول بخواهد.
حسنعلى خان- در جاهاييكه اين چنين كارها راجع بمجلس نيست آن جاهايى است كه تكليف وزارتخانها را معين نموده انداين مجلس ما امروز قريب يكسال از افتتاحش گذشته است ودر اين مدت بهيچوجه بوظايف خود رفتار نكرده وزارتخانهاى ما تاكنون هيچ درست نشده مخصوصا بنده بر وزارت عدليه ايرادات زياد دارم وزارت باسم كه نميشود وزارت عدليه قضات ميخواهد بصرف اينكه ترتيب اطاقها را مرتب كردند اطاق ابتدايى اطاق تحقيق اطاق استيناف وغيره وغيره داير كردند كار درست نميشود در همه جا اعضاى هر اطاقى از يكديگر ممتاز هستند ولى در اينجا از اين اطاق برخاسته در اطاق ديگر مجلس منعقد ميكنند بازى با اين حال واين بى ترتيبى ادارات مجلس بايد بتمام كارها رسيدگى نمايد و مواظبت كند.
حاجى معين التجار- باين ترتيب اين است كه هيچ كارى در مجلس پيشرفت نميكند پريروز دو ساعت در اينجا در اين مقدمه مذاكره شد.
حسنعلى خان- همين مسئله سالار مفخم كه همه تقصيرات او را دانسته اند بايد از طرف مجلس يك محاكمه عالى مقرر شود كه از روى صحت ودقت در آن رسيدگى نمايند.
حاجى معين التجار- شش نفر از وكلا درآن محاكمه حاضر بودند.
حسنعلى خان- در همين جا بنده ايراد دارم وكلا چرا بايد بوزارتخانها بروند وكلا بايد در مجلس وضع قوانين بكنند كرارا گفته ام وكلا نبايد با وزارتخانها مراوده داشته باشند يا وساطت كنند بحمدالله تاكنون بنده از وظايف خود تخطى نكرده ام و از خانه خود خارج نگرديده ام.
حاجى معين التجار- تمام مجلس در اين خصوص راى دادند.
آقا سيد حسن تقى زاده- آقايان ميگويند وظيفه مجلس نيست گويا پريروز تكليف مجلس بود وامروز تكليف نيست معلوم ميشود حضار امروز غير از حضار پريروز باشند آنروز آراء در اين باب قريب باكثريت بوده چنانچه تكليف مجلس نبود از اول بايد اقدام باين كار نكنند و چهار ماه داد و فرياد نميكردند و روزنامها را از اين محاكمه برنميساختند البته هر كس در هر باب ميتوانداظهارى بكند.
ولى در اين مسئله سالار مفخم هر كس بدون تعمق وتامل حرفى بزند باعث رنجش خاطر واحتراق قلب يك ملت ميشود بايد اگر يك هفته هم حاجت باشد مجلس فوق العاده تشكيل داده شود واز روى دقت رسيدگى بعمل آيد.
حاج محمد عبدالحسين شهشهانى- پريروز قرار محاكمه نبود قرار مجازات بود گفتند همان تقريرات و محاكماتى كه مقدمه گذشته است مجددا رسيدگى كرد اين كه بنده عرض كردم تكليف نيست از آن باب بود كه شايد بعضى مطالب مذاكره شود كه باعث اشكال بشود.
رئيس- پريروز تمام اين مذاكرات بميان آمده وگفته شد هنوز محاكم ما متظلم نشده و آقاى تقى زاده شرح مفصلى گفتند و همه همراه شدندو بصداى بلند گفتند اين شخص چنين و چنان كرده و بايد مجازات شود بالاخره قرارشد همان محاكمات و اسناد كه در عدليه ارائه شده تجديد شود در اين صورت حكمش سختى ندارد.
حاج سيد عبدالحسين شهشهانى- ميترسم حكم شود ولى اجراء نشود.
مقبل لشكر- شما كه اينجا حاضر هستيد تمام وكلا و اولياى مردم هستيد. وزير عدليه را كه از براى تحقيق معين كرده ايد صورت آنرا كه آورده و مفهوم داشت يكى ثبوت تقصير يكى مجازات آن اندازه مجازات را كم دانستند حالا تجديد در محاكمه لازم نيست مجازات را بايد آقايان معين فرمايند.
حاج محمد اسمعيل آقا- تاكنون عدليه ما منظم ندشه قوانين آن اداره هم از مجلس نگذشته كرارا هم از وزير عدليه در همين مجلس اظهار داشته كه تا هنگاميكه قانون عدليه از مجلس نگذشته من مجبورم از روى دماغ خودم كار بكنم پس از اتمام قانون هر گاه من تخطى كردم حق شما است ايراد بكنيد. حالا در باب مجازات سالار مفخم بنده يك صورتى ديدم كه پاى آن ممهور بود بمهر وكلا اين حكم از روى چه ميزان صادر شد اگر حكم عرفى است ابدا بآنها ربطى ندارد در عهده وزير مسئول است و اگر از روى شرع است بايد همان قسم كه در شرع معين شده مجرى شود.
آقا سيد حسن تقى زاده- اين مجازات كه در عدليه ترتيب داده شد باكثريت آرا معين شده شما اولا معين كنيد كه اين حكم شرعى است يا عرفى.
حاج محمد اسمعيل آقا- وكلا فقط براى رسيدگى رفتند كه معفوم شود مقصر هست يا نيست.
آقا سيد حسن تقى زاده- شما اگر ميدانستيد كه اين حكم عرفى است پس چرا وكلا را فرستاديد ما هم كه رفتيم در جزو نظار بوديم و بطورى كه ثابت شد هيچكس شك ندارد وهمه ميدانند كه ترتيب محاكمه عرفى بود مجلسى تشكيل داده بودند جمعى از اجزاى عدليه و وكلا و از هر كدام رأى ميخواستند و هر كس هر چه بنظر داشت ميگفت و اين معلوم است كه اين ترتيب از روى وجدان است و پس از ختم محاكمه حكم بانظار نيست هر كس اين را بگويد غلط است آنچه راجع بنظار است رأى دادن است كه بگويد بنظر من اينطور رسيد و اينكه مهر شد خبط شده و ما را گول زده مجبور كردند ما در مهر كردن راضى نبوديم هر كس بگويد اين حكم است غلط گفته است در اين موقع خيانتى كه شد همين بود كه بما گفتند مهر كنيد و بملاحظه اينكه وزارت عدليه ميخواست اين نوشته را بمجلس وزرا ارائه بدهد واگر مانعى در آنجا بنظر بيايد بگويد اين رأى وكلا است از اينرو ما راجبار كردند تاكنون هم من اينمطلب را نگفته بودم حالا ميگويم و ميتوانم تقصير عدليه را در اين موقع ثابت كنم در هيچ جا اينطور اعضا كسى از براى عدليه معين نميكند در اينجا يك مشت اعضا از قبيل شربت دار و قهوه چى جمع ميكنند كه اكثريت آرا با آنها باشد از من رأى خواستند رأى خودم را گفتم بآنها كه رسيد گفت اينطور نيست وخودش رأى داد ساير اجزا متابعت كردند در سر مجازات كه رسيد خواست رأى بدهد من نگذاشتم گفتم بايد نوشت اجزا گفتند بايست در اين باب صحبت كنيم بالاخره نگذاشتند نوشته شود بعد قرار شد در يك اطاق خلوت نشسته اتفاق رأى حاصل كنيم ما وكلا يك رأى داديم اعضا عدليه هم رأى خود را بردند پيش وزير عدليه تغيير كرده دور انداخت كه اينطور نميشود در صورتيكه اتفاق آراء وكلاء و اعضاء باشد وزير عدليه حق ندارد بميل خود رفتار نمايد.
حاج محمد اسمعيل آقا- مكرر وزير عدليه آمده است باينجا و گفته است كه قوانين عدليه مرتب نيست ومن از روى دماغ خود كار ميكنم پس در همان روز اول خوب بود اين ترتيب را قبول نكنيد كه بعد ايراد بگيريد جواب اول و جواب دويم صحيح است شما رفتيد بجهة نظارت من هم همين را ميگويم كه تكليف شما نيست كه در اينموقع حكم بدهيد.
وكيل التجار- اينكه ميگوييد مجلس قانون محاكمه را بعدليه نداده است مجلس هرگز قانون محاكمه را باو نخواهد داد تمام احكام را شرع مقدس معين كرده مجلس فقط راه اداره كردن را باو مينماياند در اين صورت او نميتواند بدماغ خودش حكم بكند. در اين موقع هم از وكلا حكم داده نشده فقط رأى بوده و در اين هم بى ترتيبى نبوده.
آقا سيد جعفر- در اين مسئله چند اشتباه شده اولا در خصوص محاكمه در روزنامها نوشته شده واز وزارت عدليه تمجيد شده كسى هم تاكنون از وزير عدليه مذمت نكرد مگر ديروز كه جناب تقى زاده اين عنوان را كرد جهة آن تعريف چه بودوعلت اين تكذيب چيست حالا هم نبايد طورى بشود كه مجازات اين شخص از بين برود.
حاجى معين التجار- بلى ترتيبى كه وير عدليه قرار داده بود همين است كه آقاى تقى زاده گفتند ميخواست طورى بكند كه جمعى را از مجلس وكلا برنجاند بنده كه يكى از وكلا هستم از او تعريفى نكرده ام جمعى از او تعريف و تمجيد كردند منجمله در مسئله محاكمه آصف الدوله از اوتعريف كردند درخصوص رفتن او هم بحكومت آذربايجان آقا سيد حسين گفت نبايد اين اداره كه فعلا بيك اندازه مرتب است برهم بزنيم.
آقا سيد محمد جعفر- كسيكه نرفته بود تمجيد نكرده بود ما هم كه تا ديروز نميدانستيم.
احسن الدوله- اول كسيكه بعدليه رفت بنده بودم و بعد از مراجعت تعريف كردم كه خوب ترتيبى است بعين حالت عدليه ما بحال عمارتى مينمايد كه در خارج از يخ ميسازند و در زمستان چراغ الكتريك در او روشن ميكنند و خيلى هم خوش نما است اما همينكه هوا گرم شد يك مرتبه يخها آب ميشود و اصل عمارت از بين ميرود. آقاميرزامحمود- بديهى است در هر موقعى كه ما ديديم با ملت موافقت كرد تعريف ميكنيم وقتى هم كه خلاف آنرا ديديم تكذيب خواهيم كرد در خصوص رأى هم بما گفت كه مى خواهم با راى اعضاى خودم موافق كنم راى ما هم خلاف شرع نبود ما گفتيم اسرا را استرداد كند و آن دوازده نفر كه كشته شده اند ديه آنها را رد كند در مقابل خيانتى هم كه بدولت و ملت كرده است مجازات شود اينها هيچ كدام خلاف شرع نيست.
حاج امام جمعه- اين كه گفتيد شش نفر وكيل را همه معين كرده اند همه معين نكرده اند مگر اشخاصى كه نميدانستند ترتيب حكم اين مسئله امروزه چيست. ديگر اينكه من نميدانم وظيفه اين مجلس چيست هركس يك حرفى ميزند سالار را آوردند اينجا اولا بايد موافق شرع ثابت شود. ثانيا بايد مجازات شود اگر همين طور است كه بياورند و اگر هم ميخواهند خيالات سايرين را مجرى سازند كه نميشود.
آقا سيد جعفر- تمام از اين مطلب خائفند كه مبادا حكمى از مجلس صادر شود و توسلات منفى ياعلتى مانع از اجراى آن گردد.
آقا سيد حسين- اولا در خصوص اين كميسيون مجلس راى داد بهتر اين است در مواقع راى دادن مجلس اخطار كنند و بگويند صلاح نيست تا بعد باعث ايراد و اسباب سستى مجلس نشود آنروز كه ما را معين كردند باكثزيت آراء بود پريروز هم اينجا در حضور وزير عدليه گفته شد كه اين مجارات كم است امروز يك نفر رايش برگشته سايرين هم با او موافقت دارند اين ترتيب مجلس نيست.
آقا شيخ حسين- در خصوص آمدن اين شخص گفته شد كه ببايد تا جمعى از علما حضور داشته باشند و علنا رسيدگى شود كه مبادا خدا نخواسته در خفيه شيطان اغوا كند در خصوص حكم شرعى هم اگر آن حكم كه آقاى حاجى ميرزا حسين داده اند صدق است ديگر مرافعه حرام است و اين مسئله را هم علما بايد جواب بدهند كه اگر حق من غصب شده ميروم بمحكمه عدليه يا كسى كه استرداد حق من نمايد آنوقت بايد مرا امن كرد اين كارى كه اين شخص كرده تمام ايران دانسته اند هيج طرفى هم غرضى ندارد منتهى اين است كه اين محاكمه علنا باشد كه اسباب حرف نباشد.
ثقة الاسلام- كسى نگفت كه بمجلس نيايد مطلب اين است كه بعد از صدور حكم شرعى مجرى بشود.
آقا ميرزا فضلعلى آقا- اول صحبت شد در اين كه براى كميسيون ها اشخاص معين ميكنند بعد در عمل آنها حرف ميزنند اين فقره مسلم است كه تا آخر همين طور خواهد بود مقصود از كميسيون اين است كه يك طرح ريزى بشود بعد به نظر همه رسيده اصلاح شود. اما در كميسيونيكه معين كرده شد بعضى نميدانند كه اولا بايد تحقيق شده بعد مجازات از روى او معين شود آن روز گفته شد كه بعد از اين ايراد نگيرند قرار دادند كه روز شنبه او را بياورند در حضور حجج اسلام با وكيل او اولا رسيدگى شده كه از اين اسناد و شهود چه ثابت ميشود بعد مطابق آن حجج اسلاميه حكم فرمايند در اين مورد اگر مسامحه شود هر چند نفر هم كه كشته شود بايد اين حكم مجرى گردد و اگر اينطور نيست چنانچه در شرع هم هست كه اگر حكمى باشتباه صادر شد برميگردد مثل درايفرس يهودى در مملكت فرانسه.
حاج امام جمعه- مقصود اينست كه مقدار تقصير او معين شود والا در تقصير او هيچ حرفى نيست.
حاج امين الضرب- از روز اول كه شش نفر معين شد بجهة اين بود كه سالار يا ديگرى تقصير دارند يا نه و هرچه بنظزشان رسيده آن را نوشته بمجلس ارائه بدهند نه اينكه حكم يا راى بدهند حالكه كار به اينجا رسيد بنشينيد اين راى كه داده شده اگر موافق است فبها والا مجددا رجوع بعدليه شود يا عدليه خودش رسيدگى كند يا رجوع بشرع نمايد در هر حال تكليف مجلس محاكمه نيست.
آقا سيد محمد جعفر- حق مجلس نيست در محاكمات شخصى و جزئى رسيدگى نمايد ولى در اين موقع حقوق نوعى است چطور ميشود كه شصت و دو نفر زن برود و باز مجلس كار نداشته باشد عدليه شما هم كه عدليه نيست بهر ترتيبيكه هست اين كار بايد صحيح شود و مجازات داده شود.
حاج امين الضرب- مجلس بايد فقط نظار در اعمال وزرا داشته باشد نه خودش محاكمه كند.
آقا سيد مهدى- در اين مجلس گفتگو شد كه وكلا حق ندارند مجلس وزرا بروند وكلا سرخود رفتند ثانيا كسى از وزارتخانها اطمينان ندارد در مسئله سالار هم با مداقه رسيدگى شد و در خصوص رأى وكلا هم وكلا حكم ندادند باصرار عدليه راى دادند عقيده شخص بنده هم اين استكه مجلس حق ندارد محاكمه را بخود مجلس رجوع كند با خود عدليه استكه يا دو مرتبه رسيدگى كند يا رجوع بشرع نمايد.
وكيل الرعايا- در صورتيكه وزارتخانهايى داشته باشيم كه هيچ محل حرف نباشد باز هم يك چنين مطلب مهمى لازم استكه درخود مجلس رسيدگى شود.
آقا ملاحسن وارث- عقيده بنده هم همين است.
حسنعلى خان- چند ماه قبل عرضكردم كه وظيفه وكلا نيست صبح و شام منزل وزرا بروند و توسط كنند و مدعو باشند چند نفر هم تصديق مرا كردند حالاهم ميگويم بايد وكلا هر يك بوظيفه خود رفتار كنند وكيل نبايد مراوده با جايى داشته باشد مگر كار شخصى داشته باشد در موقع لزوم البته ميتواند ولى بعنوان وساطت از غير نميتواند.
آقا ميرزا فضلعلى آقا- از ولايات تلگراف ميرسد مكتوب مينويسند كار رجوع ميكند كه رفع ظلم از آنها بشود در اين موانع چرا نميشود رسيدگى كرد و وساطت نمود.
رئيس- تا اين اندازه حق با حسنعلى خان است وكيل نبايد دخيل امور شود بايد بعدليه يا غير آن رجوع كند.
آقا سيد حسن تقى زاده- امروز بياناتى شد كه عدليه در اين خصوص بطوريكه بايد رسيدگى كند نكرده تا حال هم مذاكره شد اما در خصوص اين محاكمه بخصوص آن روز عرضكردم اين مطلب اهميت پيدا كرده و ترتيب آن اين است اظهار سلب امنيت از هر وزير مسئولى شد بايد او را معزول كرد بنده از اول اطمينان نداشتم از هر جا شكوه ميشود بايد بعدليه رجوع نموداما وقتى شكوه از خود عدليه باشد كه تقصيرى كرد بايد بمجلس وزرا و هيئت كابينه كه ضامن اعمال يكديگر هستند بايد اظهار نمود فعلا سه نفر وزير در اينجا حاضرند ميگويم اولا اگر راى ما را نپسنديدند بچه قانون اين آرا را بردند بمجلس وزرا ديگر تاكنون شنيده ام مبالغى از حقوق ملت كه بايد ده يك و ده نيم وصول شود و در صندوق عدليه جمع شود ايشان بخشيده اند قريب سى هزار تومان ميشود تقصير ديگر يك نفر از كرمان كاغذى داد بمن نوشته بود كه من بيكى از جرايد بدهم درج كنند من دادم بيكى از روزنامجات درج شد بعد از درج وزير علوم امضا را خواسته من هم امضا را بوزير علوم نشان دادم بشرط اينكه كسى متعرض آن بيچاره نشودو نيز امضا آن كاغذ را جناب وزير علوم بكسى نفرمايند اين ايام از قراريكه ميشنوم بگوش وزير عدليه رسيده واو در كرمان اسباب تبعيد او را فراهم آورده است آيا اين صحيح است چنين شخصى وزير عدليه باشد در صورتيكه عدل يكى از صفات ذات بارى تعالى است.
وزير علوم- فرمايشات جناب تقى زاده دو كلمه راجع به بنده است كاغذ را به بنده دادند بدو شرط يكى اينكه امضا را نشان ندهم يكى هم اينكه بدون رسيدگى كسى باو صدمه نزند بنده ميتوانم بگويم امضا را بكسى نشان ندادم.
حاجى ميرزا على آقا- مملكت ما داراى دو صنف مردم است ظالم و مظلوم ما وكيل مظلومين هستيم كه كسى بصداى آنها نميرسد از اين اشخاص بايد دادخواهى كرد اين شخص شصت نفر يا زيادتر يا لااقل يك نفر حر را باسيرى داده اگر در حق او حكم بارتداد ندهيم لااقل بايد حكم فساد در ارض بر آنها جارى شود اين حكم را خداوند فرموده نه وكيل حق دارد راى بدهد و نه دماغ عدليه ميتواند حكم كند ما بجهة معلوم نمودن اين ظلم كه فساد در ارض باشد وكلا را فرستاديم معلوم شد حالا ميخواهند مجازات او را باين حرفها از ميان ببرند يكى ميگويد چرا وكيل فلان جا رفت ديگرى ميگويد چرا راى داد هر كدام يك حرفى ميزنند اين شخص را بايد گردن زد گناه اين كار گردن من ثواب آن از براى شما.
رئيس- عاقبت تكليف چه شد روز شنبه بيايند بمجلس بچه ترتيب بچه شكل مجلس در اينخصوص تكليفى دارد يا نه؟
آقا سيد محمد جعفر- مجلس حق دارد چيزى كه هست خبط در جايى شد كه وكلا رفتند و يك نفر وكيل از علما همراه نبود اگر حكم حاج ميرزا حسين حاضر است ارائه بدهند اگر مجتهد است كه كافى است والا مجتهد بايد حكم بدهد.
رئيس- آن حكم سبزوارى هنوز ديده نشده و تا حالا هم حم قطعى داده نشده تكليف چيست؟
آقا سيد محمد جعفر- تكليف همين است كه بايد مجازات از روى قانون شرع بشود چه در اينجا و چه در خارج مجلس اگر اطمينان ميدهند كه حكم مجرى شود بياورند اينجا. مستشارالدوله- براى ترتيب اين كارها هيئتى بترتيب ساير ممالك معين كرديم كه اعضاى منتخبه راى بدهند و واقعا اينها تكاليف خودشان را ادا كردند حالا ببينيم معترض كيست خود آنها اعتراض دارند و استيناف ميخواهند يا هئيت منتخبه رايى كه داده اند مجازات آن كمتر يا زيادتر از آنچه بايد باشد ميدانند.
حاج سيد اسمعيل- اين هيئت فقط حق نظارت داشته اند حق راى نداشته و تكليف اين قضيه راجع است بمحاكمه شرعيه زيرا كه هر روزه يك چنين اتفاقى خواهد افتاد.
حاج امام جمعه- هر چه فكر ميكنم باز بجهة رسيدگى باين مطلب هيچ جا بهتر از مجلس نيست.
رئيس- ماداميكه ما يك محكمه صحيحى نداريم مجلس شوراى ملى قائم مقام آن محكمه است از براى احقاق حق مظلومين يعنى در موارد مهمه بايد مجلس رسيدگى كند.
آقا سيد حسين- راى گرفته شود كه ديگر ترديد نشود.
حاج سيد عبدالحسين شهشهانى- مبتداء اين مطلب بنده بودم از اين ميترسم كه مبادا يكساعت حكم مجلس تاخير بيفتد.
آقا شيخ حسين- هر كس بگويد بعد از صدور حكم از مجلس اجرا نميشود زهر بكام سى كرور خلق ايران ريخته است.
رئيس- اين مجلس بايد چه شكل داشته باشد كه نتيجه گرفته شود.
آقا سيد حسين- آن روز قرارشد 20 نفر ازوكلا معين شوند كه در حضور حجج اسلام رسيدگى و حكم صادر شود.
آقا سيد علينقى- بديهى است در اين خصوص هر چه مجازات عرفيه داده شود كم است ولى مجازات شرعى هم بايد از روى ميزان شرع باشد.
آقاسيد حسن تقى زاده- سه نفر وكلاى خراسان شش نفر هم همان وكلاى نظار و شش نفر هم از علما وكلا در حضور حجج اسلام رسيدگى نمايند تا حكم معين شود.
آقا ميرزاسيد محمد مجتهد- اين مجازات براى اين شخص آيا بايد در تحت چه عنوان باشد.
حاجى ميرزا على آقا- اين شخص در تحت عنوانست كه خدا فرموده و يسعون فى الارض فسادا مفسد فى الارض اعم است از محارب مباشر با سبب قوى ومحرك گفته شد كه اين آيه در خصوص محارب است و تعميم ندارد.
حاج سيد نصرالله- تحقيق در موضوع امر است كه تقصير و مجازات آنها معلوم شود اگر مفسد فى الارض شد آنچه حكم شرع است جارى خواهد شد و اگر بالاتر شد در اين صورت حكم حجج اسلام متبع است موضوع را هم زود ميشود تشخيص داد اى بسا امارات عرفيه كه مطلب را بخوبى معلوم مينمايد پس همين اسناد حاضره آورده شود كه ملاحظه نمايند و حكمش معلوم شود.
حاجى امام جمعه- بيك مجلس نميشود بايد مجلس متعدد باشد.
حاجى سيد نصرالله- علنى باشد و همه هم باشند ولى كسى حرف نزند تا مطلب معلوم شود.
رئيس- تقريبا اين طور شد كه شش نفر وكلاى نظار و سه نفر وكلاى خراسان وشش نفر از علما وكلا حضور داشته باشد و روز يكشنبه عصر اين مجلس خواهد بود.
وزير ماليه- در سه شب قبل اينجا وكلاى مجلس را زحمت دادم در خصوص بانك مذاكره شد و با وكلاى بانك هم آنچه لازم بود مذاكره شده آنها هم اقدامات خود را دريغ نداشتند قرارنامه هم موارد متنازع فيه اش قرائت شده و آنچه لازمه توضيحات بود آنشب كاملا گفته شد لازم بتكرار نيست اهميت اين امر هم پوشيده نيست خوبست مجلس دو سه روز وقت خودرا صرف اين كار نمايد تا تمام شود.
وكيل التجار- چونمطلب مهم است و وقت زياد ميخواهد خوبست چند روزى طرف صبح مجلس فوق العاده تشكيل بشود كه از روى دقت زود اين امر انجام بگيرد.
وزير ماليه- هر چه زودتر باشد بهتر است كه رفاهيت و خير عامه در اين بانك است الحق وكلاى بانك هم خيلى زحمت كشيده اند حالا هم بايد زحمت بكشند تا صورت بگيرد.
آقا سيد محمد جعفر- چون اهميت دارد چند روزى طرف صبح مجلس تشكيل شود تا تمام شود.
وزير ماليه- اگرچه تكليف من است كه اقدامات لازمه را بنمايم ولى شخصا خودم باطنا يك شوق و ميلى باين مطلب دارم اينستكه اصرار و تمجيل ميكنم.
آقا سيد محمد جعفر- همه شايق باين امر هستند از شيراز ميرزا ابوالقاسم خان بصيرالملك تلگراف كرده بود كه نقدا هزار تومان ببانك ملى ميدهم بعد كه تشكيل شد آنچه توانستم حاضرم كه بدهم.
آقا شيخ يوسف- مكرر عرض كردم كه حيات مملكت بسته بتأسيس بانك است بنده كه در شيراز بودم در يك انجمنى كه اغلب آنها فقرا بودند ميان خودشان هيجده هزار تومان براى بانك جمع كردند كه شايد از آن پولى بتوسط بعضى از موسسين رسيده باشد مقصود اين است كه همه مردم در كمال شوق و شعف همراهند قرار شد از صبح دوشنبه براى مذاكره مجلس فوق العاده تشكيل شود.
احسن الدوله- عرضم اينست كه در اين مدت شش ماه آنچه ديده و ميبينم با آن ترتيباتى كه حسنعلى خان گفتند در شرايط وكيل صحيح است ولى مرغ خانگى را بايد آب و دانه داد تا بماند وگرنه لابد پرواز خواهد كرد مجلس ميخواهيد لوازمات آنرا بايد فراهم آوريد.
رئيس- رقعه ايست كه جناب حاجى امام جمعه نوشتند قرائت ميشود.
 (آقا سيد محمد تقى قرائت كردند).
و خلاصه مضمون ان استبذان آقاى حاج امام جمعه بود از مجلس كه سه ماهه مجلس اجازه بدهد بروند آذربايجان و عودت نمايند و نيز تلگرافى از انجمن تبريز كه در جواب تلگراف حاج امام جمعه مخابره شده وراجع بهمين مسئله بود قرائت شد.
شرف الدوله- در اين موقع صلاح و صيحيح نيست كه تشريف ببريد.
آقاى حاج امام جمعه- خدا شاهد است كه حاضرم در سالى چهار هزار تومان از مال شخصى خود با اينكه بضاعت و استطاعتى اين قدرها ندارم مخارج كنم و براى خدمت بملت در اين مجلس حاضر باشم اگر خوب تلف شدن از ضعف مزاج نبود راضى نيستم كه بقدر يكساعت از مجلس دور باشم چون بآب و هواى تبريز تربيت شده و عادت كرده ام و با مزاج من سازش دارد اگر سه ماهه اجازه بفرمايند مسافرت كرده در آخر سه ماه انشاء الله مراجعت مينمايم.
حاجى ميرزا آقا- پس در هواى نجف اشرف چطور بوديد و طاقت ميآورديد.
آقاى حاج امام جمعه- آنوقت قوت مزاج و ايام جوانى بود طاقت داشتم.
حاجى ميرزا آقا- اگر محض تغيير هواست هواى شميران خيلى خوب است آنجا تشريف ببريد.
مستشارالدوله- امروز خدمت جناب رئيس اين مطلب را عرض كردم ميدانستم كه آقا قول بنده را قبول نميكنند لهذا حيله شرعى كرديم كه اين مطلب در مجلس علنى عنوان شود چون ميدانستيم كه امضا مجلس هم راضى بتشريف بردن آقا نميشوند حالا مجلس خود ميداند.
آقا ميرزا محمود- اديب التجار و جناب حاجى ميرزا على آقا اذن خواستند جناب رئيس اذن دادند آقاى حاج امام جمعه را هم بايد اذن بدهند.
آقا ميرزا فضلعلى آقا- اين استبذان آقاى حاج امام جمعه براى آن مقصوديكه دارند امسال فايده ندارد زيرا حالا در گرما حركت ميكنند و تا بروند هوا اعتدال پيدا خواهد كرد و در سرما بايد مراجعت نمايند خوبست براى سال آينده پيش از آنكه هوا زياد گرم شود بروند كه در گرمى هوا آنجا باشند بعد از ملايمت مراجعت كنند.
رئيس- بنده يك باغچه و عمارتى دارم در شميران خيلى خوش هواست و مخلى بالطبع هم هست استدعا ميكنم كه اين چند وقت كه هوا گرم است در آنجا توقف فرماييد (جمعى هم با بيان رئيس هم قول بودند و تمام اهل مجلس عدم رضايت خود را از تشريف بردن آقاى حاج امام جمعه اظهار داشتند و بهيچوجه برفتن ايشان رضايت ندادند.)
حاجى امام جمعه- هيچ مقصودى نيست جز آنكه بآب و هواى آنجا عادت دارم و اگر خوف تلف نبود اصرار نداشتم معلوم ميشود شما راضى بكسالت مزاج من هستيد.
رئيس- خداوند ميفرمايد (لكل امة اجل اذاجاء اجلهم لايستأخرون ساعة ولا يستقدمون) رفتن و نرفتن مدخليت در كسالت مزاج و عدم آن ندارد.
حاجى امام جمعه- خوب است اين آيه را در مورد ديگران استدلال نماييد.
آقا ميرزا محمود خوانسارى- جناب وزير فوائد از قرار مجموع معدن طلائيكه در ساوجبلاغ مكرى پيدا شد دول همجوار در او طمع كرند عشاير عثمانى سر معدن رفته ميخواستند ببرند آيا در اين امر چه اقدامى نموده ايد.
وزير فوايد- اقداماتى كه لازم بود شد اولا ميرزا حسين خان مهندس براى رسيدگى باين عمل فرستاده شد و راپورت تلگرافى كه آمد ظهور معدن صحت دارد و مداخله اهالى و عشاير عثمانى هم صحيح است ولى پيش از آنكه براى جلوگيرى اقدامى رسمانه از طرف دولت بشود سردارى مكرى بايلياتى و عشايرى كه معمول است بين آنها در سر خاك خودش با سوارهاى ايل خود در مقام جلوگيرى برآمد حال اين ايام در خيال اين وبده كه بقانون دولتى گفتگو شود دور نيست چون آنحركت طرف از روى خودسرى بوده تا حال رفع شده باشد.
آقا ميرزا محمود- از قراريكه ميگويند عثمانيها مشغولند و خاك و معدن را ميبرند.
وزير فوائد- خاك معدن باين بردنها تمام نميشود و هنوز هم كه نبرده اند تا حال گفتيم شايد سختى و دنباله از آن طرف نباشد بهمان حركت ايلياتى كه شد رفع بشود اگر نه البته آنچه لازمه اقدامات است از طرف دولت خواهد شد.
حاجى معين التجار- از طرف دولت هنوز اقدامى در اين باب نشده سردار مكرى بطريق عشايرى و حفظ آب و خاك خودشان اقدامى كرده و مانع شده است.
مستشارالدوله- اين فرمايش كه وزارت فوايد فرمودند كه سردار مكرى اقدام كرده است ربطى بحكم دولتى ندارد در حقيقت مثل مسئله نزاع خاكى بين عشاير است.
دكتر ولى الله خان- چند ماه بيشتر در روزنامجات خوانده بوديم كه كنفرانسى در لاهه مركب از تمام وكلاى دول منعقد خواهد شد و در چند مسئله گفتگو خواهند كرد و يكى از روزنامه نويسهاى معتبر نوشته كه يكى از وكلا بزرگ 24 نطق ترتيب داده كه قرائت شود و بنده اوقاتيكه مجلس در عمارات بالا منعقد ميشد گفتم كه از تمام دول در كنفرانس لاهه نماينده خواهد رفت و سوال نمودم از طرف دولت عليه هم ميرود فرموديد خواهد رفت از قرار معلوم صمد خان رفته و يكى از آن مسائل كه در مجلس لاهه مطرح مذاكره شده بيدق امان است در خصوص مجروحين نظامى دول اروپ نشان مذهبى خودشان را علامت قرار داده اند و بتمام دول اطلاع داده اند كميسيون دولت عثمانى گفتند در خاك ما علامت همان ماه و ستاره بايد باشد و نايب وزير مختارما هم اظهار داشته اند كه بايد علامت شير و خورشيد باشد آيا ببينيم غير از اين مسئله چه اقدامى و خدمتى براى دولت و ملت خود نموده ايد.
وزير امور خارجه- ممتازالدوله كارهاى بزرگ ميكنند واين كارها هم يكى از آن كارها است.
دكتر ولى الله خان- بنده دستورالعملهاى ساير دول را كه بكميسيونهاى خود داده اند ميدانم ولى ميخواهم بدانم حضرت عالى باين مامور چه دستورالعمل داده ايد و اين مامور براى چه مقصود رفته است اگر اين مجلس گذشت ديگر چند سال ديگر طول خواهد كشيد تا چنين مجلسى باز منعقد شود.
وزير امور خارجه- مقصود اظهار صلح و صلاح ماست.
دكتر ولى الله خان- يك خبرى دارم كه در باش قلعه چهار عراده توپ و عسكر آمده و تخطى كرده اند ايا اطلاع داريد ياخير؟
وزير امور خارجه- آنها خيلى تعدى كرده اند و از اين طرف هم اقدام شده.
آقا سيد حسن تقى زاده- ما وزير امور خارجه را از كميسيون وزرا خارج كرديم اينست كه همه مطالب متراكم ماند.
محقق الدوله- بنده عرض دارم وزير ماليه تاكيد در تاسيس بانك ملى دارند و مردم هم شكايت از بى پولى دارند واين چند روزه هم بعضى اتفاقات ناگوار افتاده وبنده اطلاع دارم بموجب تصديق دفتر استيفا كه هشتصد هزار تومان باقى حكام است در اينمورد كه از همه طرف فشار ميدهند چرا حكام اين پول را نميدهند و وصول از حكام نميكنند.
وزير ماليه- فشار بمن بيشتر از شما وارد ميشود ولى وزارت ماليه نبايد شخصا برود ماموريت كند ودر جاهاى ديگر كه پول دولت را نگاه ميدارند يك اندازه وصولش راجع بعدليه است.
محقق الدوله- اين چه صورت است كه آنها استنكاف داشته باشندو حاضر بحساب نشوند.
وزيرماليه- بلى هيچ جا حاضر نشده اند ومكرر رقته نوشته ام فقط از من اطلاع است فعلا طورى شده است كه حساب اين چند ساله را نميدهند.
آقا ميرزا محمود- مامور وصول بقيه وزارت ماليه است تا حال سه ماه است هيچ وزارت ماليه اقدامى نكرده چرا به تكليف خود عمل نكرده.
وزير ماليه- تكليف وزارت ماليه نبوده است كه ماموريت كند بايد تشخيص حساب را داده و بخواهد دگر ندادند بايد سختى كرد واين تكليف ماليه نيست ودر خارجه با عدليه است واولا تادو سه مرتبه اخطار ميشود اگر امتثال نشد مال او توقيف ميشود و بعضى اشتباهات ديگر هم شده مثلا ميگويند وزير ماليه هر چه از او بخواهند بايد بدهد مكرر صحبت شده وگفته شد ه پول امسال بزخم پارسال زده نشود معهذا ببينيد چه اشخاصى آمده اند منزل بنده عرصه را تنگ نموده اند مگر بنده اكسير دارم بايد صبر نمايند تا تهيه شود.
آقا سيد مهدى- آقايان كه وظيفه خور دولت بودند هنوز باور نكرده اند كه مملكت مشروطه است با وجود آن پولها كه درنزد آقاست باز ميخواهند از وجه استقراض بحساب سازى ببرند و بخورند ما حاضر نيستيم و بايد وزرا با هيئت وكلا اتفاق كرده پوست وگوشت آنها را بگيرند.
آقا ميرزا محمود خوانسارى- عقيده بنده اينست كه وزارتماليه صورت بدهند بمجلس تا از عدليه وصول آنها خواسته شود.
</section>
<section type="session" number="127">
جلسه: 127
مذاكرات روز شنبه 23 جمادى الثانى دارالشوراى ملى‏
خلاصه مذاكرات روز پنجشنبه 21 را آقا سيد محمدتقى قرائت كردند.
صورت اسامى غائبين از وكلا قرائت شد.
يكشنبه 15 نفر، سه شنبه 17 نفر، پنجشنبه 21 نفر.
احسن الدوله- اين ترتيب حاضر و غايب كردن وكلا و ذكر اسامى آنها در صورتى است كه از براى آنها حقوقى مقرر شده باشد كه هر گاه از حضور تكاهل ورزند از حقوق آنها كسر شودولى حالا با عدم تعيين حقى از براى آنها اين ترتيب بى فايده است.
در مسئله نصرة الممالك تاكنون اقدامى نشده خانه اش خراب شد اگر اقدامى نميشود جواب بدهند يك فقره هم علاوه خالصه مازندران است كه تا حال كسى نگفته است.
حاج سيد عبدالحسين شهشهانى- جناب وزير ماليه غالب خوابشان همينطور است در خصوص تفاوت عمل قوجان نزديك است اغتشاش ولايتى برپا شود ايشانهم صورت خواسته اند و تاكنون نتيجه بعمل نيامد.
رئيس- گفتن اين مسائل فايده ندارد بايد نوشت و جواب خواست.
وكيل التجار- اين مسئله خيلى اهميت دارد بايد اقدام شود زيرا كه از اكثر ولايات صدا بلند شده و شكايت مينمايند تفاوت عملى كه قرار شد جزو ماليات شود تفاوت عمل حكام بود نه كليه عوارضى كه بر رعيت در سابق تحميل ميشد و حاليه همه را جزو ماليات كرده اند.
رئيس- اين مذاكرات بايد فهرست شود وجواب مطالبه گردد.
وثوق الدوله- معلوم است غرض از تاسيس و تشكيل اداره وزارت تجارت توسعه و ازدياد تجارت و انتظام آن حوزه مهمه است و شكايتى كه از طرف تجار بمجلس مقدس شده بود كه حقوق آنها در بوته اجمال مانده و تاكنون بواسطه مقاديرى كه در كار بوده وزارت تجارت بطور كافى بعرايض آنها رسيدگى نكرده و مطالب آنها در عمده تعويق مانده از اينرو جناب وزير تجارت بمجلس احضار شدند كه در اينباب اصلاحاتى كه لازم است مذاكره ودر موقع اجرى گذارده شود.
وزير تجارت- در مسائلى كه راجع بتجارت بوده نظامنامه نوشته شده كه بمجلس مقدس اظهار شود و جناب آقا ميرزا مهديخان يمين نظام را بجهت معاونى وزارت تجارت و امر فلاحت از طرف بندگان همايونى معرفى ميكنم كه در مواقع لازمه حاضر شده گفتگو شود كه اسباب پيشرفت كار شود. اما در خصوص محاكمات تجارت پاره دلايل موجود است كه در سلب تقصير از خود لازم است بعرض برسانم. اولا بر حسب ترتيب سابق كه طرفين با يك طرف تاجر بوده باشند قرار بود كه اينگونه محاكمات مخصوص وزارت تجارت است ودر اين ايام از طرف وزارت عدليه در اين باب دخالت ميشود و با اين وضع خيلى موجب اختلال است بايست يا بكلى مثل سابق باشد يا مادامى كه نظامنامه تجارت از مجلس نگذشته است عدليه در تجارت دخالت نكند. اگر در حقيقت تمام محاكمات راجع بعدليه خواهد شد تا وقتيكه تكليف معين نشده در عهده وزارت تجارت كمافى السابق باقى باشد.
فقره ديگر كه باعث تعويق و تاخير و اختلال امورات شده مسئله بست و وساطت است معلومست بست و وساطت در موقعى است كه طرف مظلوم واقعشده باشد ولى قبل از رسيدگى وساطت بيجا است و بست معنى ندارد معلومست اين شخص ميخواهد مال مردم را بخورد مسئله اتحاد و اتفاق از جمله اموراتى است كه استحسان آن بر هيچ ذيحسى مستور نيست ولى در اين شهر انجمنهايى تشكيل شده ودر اغلب مواقع از طرف انجمنها هر كس بمحكمه احضار شد يا رئيس انجمن باتفاق جمعى بوساطت او مى آيند يا رقعه توسط ميرسد چنانچه توسط پذيرفته نشود معلوم است در يك چنين مملكتى منجر بفتنه ميشود و در صورتى هم كه پذيرفته شود همين اشكالات پيش ميآيد معلوم است صحبت اين كار در عهده بنده است هر قصورى كه در آن واقع شود در عهده بنده است با اينحال لازم است موانعى هم كه در كار است عرض و اظهار نمايم تا رفع شود و اسناد هم در اين اظهارات دارم اگر مقبول مى افتد كه هيچ والا اسناد را ارائه دهم و در حقيقت قوه بدهند كه احكام مجرى شود در خارج هم كميسيونى تشكيل شود و رسيدگى نمايند اگر از طرف وزارت تجارت قصورى شده باشد از عهده برآيد.
مستشارالدوله- موافق سابق محاكمات تجارت راجع بوزارت تجارت بود و وزارت تجارت هم در حقيقت از ترتيب اصلى خود وامانده بود و حالا بايد رجوع بعدليه شود خواه طرفين تاجر باشند يا يك طرف و يا اين ترتيب كسى تشكى نخواهد كرد وزير تجارت هم بوظيفه خود رفتار نموده. اينكه فرموديد بايد نظامنامه بتصويب مجلس برسد صحيح است اما اين در باب قواعد انتظامات است. اما در خصوص توسعه تجارت وغيره همه روزه بايد بمقتضيات آن روز اقدامات لازمه خود را بنمايند ودر صدد ترقى برآيند اما محاكمات بايد راجع به عدليه باشد تا موجب تعطيل حقوق نشود.
وزير تجارت- صحت اساس هر كار منوط است بصحت و درستى اعضاى آن و صحت اعضا موكول است باينكه حقوق صحيح داشته باشند.
اينكه گفتم نظامنامه بصحه برسد محض همين است كه حقوق آنها معين شود واز روى جد بكار اشتغال يابند.
اما اينكه فرموديد محاكمه راجع به عدليه است مقصود پيشرفت كار است البته هر چيزى كه مجلس صلاح بداند وزارت جارت هم بر وفق آن رفتار مينمايد و اينكه سابقا عرض كردم محض آنست كه تبرئه ذمه خود را در قصور از محاكمات پيش خواسته باشم كه از طرف من قصورى نشده است.
وكيل التجار- تفكيك محاكمات در هيچ جا معمول نبوده بايد منحصر بيك جا باشد.
احسن الدوله- آقايان وزرا نسخه در دست دارند كه هر يك از ديگرى گرفته است همه در خصوص نظامنامه صحبت مينمايند خوبست ايشان تكليف مجلس را معين فرمايند در بودجه صد هزار تومان مخارج فلاحت معين شده يك روز خوبست مجلسى تشكيل شود امتحان نماييم ببينيم اينها چه تحصيل كرده اند يكمرتبه ديگر گفتگو شد.
جناب مشيرالدوله فرمودند مسيو داشر ميگويد اينها بايد اولا فرانسه بدانند بعد تحصيل كنند. عجب ترتيبى است تحصيل علم فلاحت محتاج بياد گرفتن زبان فرانسه نيست كه مدتها عمر طفل بيهوده مصرف شود با زبان خومان معلوماتى را كه بايد بآنها آموخت خوب است بياموزند كه از اين وجوهى كه مصرف ميشود فايده بمملكت زودتر عايد شود.
وزير تجارت- آنچه فرموديد كه وزراء نسخه از دست يكديگر گرفته اند عرض ميكنم اولا مدرسه فلاحت يك ماه است به من سپرده شده سابق هر طور بوده به من ربطى ندارد و از بابت امتحان يك ماهه هم البته مجلس بشود امتحان بدهند.
احسن الدوله- خوبست اول شما كه رئيس هستيد امتحان بدهيد حرف در خود شماست.
وثوق الدوله- رشته كلام دو تا شد اول گفتگو درخصوص محاكمه تجار بود و وزارت تجارت محظورات خودشان را درين باب گفتند كه رفع شود آن مسئله فلاحت و غيره خودش رشته عليحده دارد. عجالة قضيه محاكمات را بايد درست كرد وهيچ جا همچنين نبوده كه تفكيك شود ولى اينجا تاكنون اينطور بوده پس ميتوان گفت كه عدليه تا حال حق نداشته مداخله نمايد زيرا كه قانون جديد باو داده نشده و با وزات تجارت بوده ولى از امروز اين مسئله را مجلس بايد راى بدهد كه باوزارت عدليه باشد يا باوزارت تجارت منوط بتصويب مجلس است.
مستشارالدوله- عرض بنده همين بود كه از امروز محاكمه راجع بعدليه است وزارت تجارت بايد بهمان اصول تجارت اقدام نمايد.
محقق الدوله- تجريه محاكمات باعث تعطيل و تعويق تأديه حقوق است.
وكيل التجار- خوب است اين مطلب راباز هم تشريح كنم اينكه وزرا ميگويند هنوز قانون ما داده نشده. اين قانونيكه بادارات داده ميشود براى ترتيب و نظم ادارات است نه در خصوص اين كه حقوق مردم بماند.
وثوق الدوله- فعلا بايد در اين خصوص گفتگو كرد كه آيا مقتضى امروزه چيست بايد محاكمات تجارت با عدليه باشد يا با وزارت تجارت.
آقا سيد حسن تقى زاده- بعد از تغيير وضع كه يك كابينه وزرا مثل خارج معين شده و بعضيها داخل كار شده و بعضى معاون براى خود گرفته و ترتيبات داخله خود را تا يك اندازه اصلاح كردند فقط دانستيد كه بايد از روى ترتيب خارج اين طور رفتار نمود اين كه ميگويند بجهة هر چيزى بايد قانون نوشت يا هر چيزى را با ترتيب خارج مطابقه نمود هيچ جا معمول نبوده كه محاكمه تفكيك شود ولازم بتصويب مجلس هم نيست بايد تمام محاكمه با عدليه باشد كه تكليف هر كدام معين شده و همچنين عدليه عذرى نياورد در وقتى كه يكطرف از مدعى و مدعى عليه تاجر باشد و طرف اينرا اسباب منقصت بداند و نيز بايد ببينيم وزارت تجارت بعد از اين بچه كار اقدام خواهد كرد بايد اينها در صدد كار باشند هر دو ماه راپورت خود را بدهند ببينيم چه كار ميكنند ما هميشه بايد منتظر باشيم هر وزيرى خلاف قانون رفتار كرد اعتراض نماييم و بلكه همه وقت مواظبت نماييم كه كار بكند.
وثوق الدوله- خلاصه نطق آقاى تقى زاده اين بود كه محاكمه تجارت بعدليه رجوع شود تا اينكه وزير تجارت بطور صحيح بوظيفه خود عمل نمايد اين عقيده صحيحى است تا ببينيم راى ساير آقايان چيست.
وكيل الرعايا- عقيده بنده اينست كه بزرگ ترين نقص ما نداشتن تجارت و فلاحت است و چيزى مانع اين كار شده محاكمه تجارت است كه بايد قطع شود و رجوع بعدليه شود تا وزارت تجارت بخوبى بتواند رسيدگى در امور تجارت و فلاحت نمايد.
وثوق الدوله- بعقيده بنده در يك مجلس با حضور چند نفر از تجار مذاكره شود بجهة بعضى از اطلاعات بعد از آن رأى گرفته شود.
آقا سيد حسن تقى زاده- بنده رأى ندارم كه اين مطلب بماند بر حسب عادت قديمه هر يك بايد در حفظ شئونات خود بكوشند محاكمه بايد در يك جا باشد و محتاج براى مجلس هم نيست.
مرتضى قليخان- در يك مسئله اگر تجار برخلاف قانون رأى بدهند نبايد قبول كرد پس بهر ترتيبيكه قانون است بايد رفتار شود.
حاجى سيد نصرالله- موافق قانون همين است.
حاجى سيد محمد- شايد ختم اينمسئله تا ده روز طول كشيد در اينمدت تكليف چيست.
حاجى سيد نصرالله- حال شما ملاحظاتى در تفكيك يا يك جا بودن داريد.
حاجى سيد محمد- ما پيشرفت كار را ميخواهيم البته هر جا بهتر رسيدگى شود خوبست.
سيدالحكما- چنان گمان ميكنيم كه محاكمات تجارت با عدليه شدن ابدا كارى صورت نخواهد فرق نميكند چنانچه از وزارت تجارت بگيرند بعدليه بدهند يا با وزارت تجارت باشد بايد احقاق حقوق بشود و تمام محاكمات با عدليه باشد و وزارت تجارت اسباب تعطيل كار اصلى وزارت تجارت ميشود عقيده بنده اينست كه از الساعة راجع بعدليه باشد وزارت تجارت هم بوظيفه عمل نمايد.
صدر نطنژى- از پيش در اين مملكت غير از وزارتخانه ها محكمه هاى زياد بود و ازامروز بايد در يكجا باشد كه عدليه است اگر بنا شد تجار محاكمه عليحده داشته باشند آنوقت اطبا هم ميخواهند محاكمه داشته باشند جداگانه و هكذا ساير طبقات واصناف و از اين گذشته امروز وزير تجارت بايد مشغول وظيفه اصلى خود باشد.
آقا شيخ حسين- وثوق الدوله گفتند از تجار استمزاجى شود عرض ميكنم در زمان مستوفى الممالك چند نفر از تجار متدين معين شده مجلس تشكيل دادند كه از روى دفتر و دستك در آنجا رسيدگى ميشد حكم ميكردند حالا اگر بخواهيد اين كار را بكنيد ديگران مدعى خواهند شد كه آن اساس سابق نيست و بايد همه مردم يكسان باشند پس خوبست در همان عدليه محاكمه تجارت باشد و تمام محاكمات بايد در آنجا باشد.
مستشارالدوله- اينكه محاكمات تجارت راجع بعدليه باشد يا بوزارت تجارت اين مطلب اشكالى ندارد معلوم است نميتوان دو وزير را در محظور نگه داشت و وزارت عدليه ميتواند يك محكمه مخصوص ترتيب بدهد كه محاكمات تجار در آنجا رسيدگى شود در اين صورت لازم نيست كه با وزارت تجارت باشد.
آقا سيد مهدى- بايد ببينيم در صورتيكه محاكمات تتجارت راجع بعدليه شود با آن موانعى كه وزرات تجارت اظهار داشتند ميشود يا نه؟
 (گفته شد كه بايد با عدليه باشد و رفع موانع گردد).
آقا سيد حسن تقى زاده- همچه معلوم ميشود كه آراء متفق باشد. حاج امام جمعه- بنده رايم برخلاف هر دو اينها است كه بعضى ميگويند با عدليه باشد و بعضى ميگويند با وزارت تجارت با هر كدام باشد احقاق حق نخواهد شد ديگر باقى را نميدانم.
آقا سيد حسن تقى زاده- بديهى است هر كاريكه شعبات آن بيشتر و خودش سخت تر باشد توجه و اهتمام بآن بيشتر خواهد بود و زودتر اصلاح خواهد شد اگر عدليه ما در تمام ولايات شعبات داشت و منحصر بطهران نبود بهتر و زودتر اصلاح ميشد چنانچه امروزه كار وزارت داخله و ماليه از سايرين بيشتر و اهميت آن زيادتر است زودتر تصفيه واصلاح ميشود پس بايد وزارت عدليه و وزارت تجارت را توصيه بدهيم تا طرف اهتمام و توجه شود و زودتر رو باصلاح گذارد.
آقا ميرزا حسين شهيدى- حال مدت يك ساعت استكه مجلس در امريكه بدو كلمه تمام ميشود صرف وقت كرده چرا قانون اساسى و ساير قوانين را نميخوانيد كه وظيفه مجلس است اين مطلب بايد راجع بعدليه باشد لازم بمذاكره زياد نيست.
وثوق الدوله- جمع كثيرى از تجار بمجلس شكايت كردند كه حقوق ضايع شده رسيدگى نميشود گمان بنده اين استكه اين مطلب اين قدرها اهميت دارد كه بقدر يكساعت و بيشتر جالب دقت مجلس باشد.
مخبرالملك- گمان من اينست كه مطلب هنوز درست معلوم نشد زيرا كه رجوع محاكمات تجارت بعدليه امر آسانيست اما آن محظوراتى را كه وزير تجارت اظهار داشتند كه وساطت و دخالت انجمنها و پست وغيره باشد بايد آنها را رفع كرد كه فردا عدليه هم همينطور خواهد آمد و شكايت كرد.
آقا ميرزا محمود- بعضى ميگويند اين مطلب اينقدر اهميت ندارد بنده عرض ميكنم اين مسئله قانونيست بايد بيشتر از اينها مذاكره شود و علاوه اگر با عدليه نباشد ظلم خواهد شد و حقوق مردم ضايع ميشود زيرا كه از عدليه ميخواهند ميگويد با من نيست از تجارت بخواهند ميگويد بايد رجوع بعدليه شود همين طور حقوق مردم معوق ميماند.
رئيس- در اينجا دو مطلب مذاكره شد يكى اينكه محاكمات تجارت با عدليه باشد يا با وزارت تجارت چنين معلوم ميشود كه اكثريت آراء بر اين است كه با عدليه باشد يكى ديگر مسئله كه مخبرالملك گفته بودند كه وساطت و دخالت بعضى اشخاص و انجمنها و پست باشد اينها در وقتى بوده كه بمسى ظلم شود و رسيدگى نشود حال كه اين مملكت قانونيست ديگر محتاج بواسطه و پست وغيره نيست.
حاجى سيد محمد- محاكمات وزارت امور خارجه تكليفش چيست تجار در آنجا هم گير هستند.
رئيس- گمان نميكنم اين مطلب بطور كلى كه تمام محاكمات راجع بيكحا شود در اين مجلس اقدام گردد.
آقا سيد محمد تقى- فعلا تلگرافى از اروميه رسيده فورى بايد خوانده شود و بعضى مطالب مهمه است كه اگر فورا اقدام نشود بعضى مفاسد مترتب ميشود و اين تلگراف هم از اين قبيل كارها است و چند نفر از وكلاى محترم را بتلگرافخانه خواسته اند بايد تكليف معلوم شود بروند.
 (تلگراف ارومى را آقا سيد محمد تقى قرائت كردند كه خلاصه آن قريب باين مضمون بود).
از ارومى حضور امناء محترم مجلس مقدس اروميه در معرض خطر. ملت در تلگرافخانه حاضر. آقاى امام جمعه با چند نفر ديگر از وكلاء بيايند در تلگرافخانه تا عرايض حضورا گفته شود. (انجمن ملى)
حاج امام جمعه- من ميروم ولى عرضى دارم بايد بگويم و چند روز است در اين فكر هستم امروز آن مطلب خود را اظهار ميكنم ماها سابق مثل عبد زنگبار و حبشه بوديم و مارا صاحب هيچ حقوق بشرى نميدانستند از پارسال كه وضع مملكت تغيير كرد و معلوم شد كه ما هم صاحب يك حقوقى بوده و هستيم وليكن اين هرج ومرج كه امروزه داريم مانع از پيشرفت كار شده و علت آن را بايد اظهار بدارم و اين را هم نميگويم كه خداى نخواسته اعليحضرت نسبت بما رؤف و مهربان نيست و اسائه ادب هم نميكنم ولى عمده علت هرج و مرج بواسطه اختلافى است كه بين ما واعليضحرت پادشاه ميباشد و ميخواهم انظار وكلاء محترم را چاپ كنم بيك مطلبى و آن اين است كه معنى مشروطه اين است كه شخص مقدس سلطان از حقوق خود تجاوز نكند و همچنين ملت هم از حقوق و حدوديكه دارند تجاوز ننمايند پس اگر وكلا محترم تصويب مينمايد پنج تن از وكلاى امين صديق بى غرض معين نمايند واز حضور اعليحضرت هم استدعا شود كه از طرف قرين الشرف همايونى نيز سه نفر از رجال بى غرض با علم منتخب شودند و اين هيئت در در يك جا نشسته قوانين چند مملكت را ملاحظه نموده و از روى آن تكليف و حقوق و حدود سلطنت و ملت را معين كنند كه طرفين تكليف خود را دانسته ديگر از حقوق خود تجاوز نكنند و ماداميكه اين مسئله درست نشود بالله مملكت از دست خواهد رفت بعضى مكاتيب است از آذربايجان نميخواهم مطالب آنها علنا گفته شود و در همين تلگراف ارومى كه نوشته شده ارومى در خطر است بايد ملتفت شد يعنى چه اين عرايضى كه كردم بايد خيلى زود اقدام شود.
آقاى تقى زاده- بنده هم عرايض خود را بگويم ميخواهم بروم تلگراف خانه بعضى مطالب فورى اتفاق افتاد گفتيم كميسيون امنيت ولايات باشد و معاون وزارتخانها حضور داشته باشند حجة اصلاح همين كارهاى فورى بود و در ممالك خارجه هم همين طور معمول است و اكنون چند روز است كه پانزده نفر از وكلاوزير داخله و وزير امور خارجه را بمجلس احضار كردند تا امروز نيامده اند و اين كارها هم فوتى و عمل سرحدى است و دو ماه است گفته ميشود كه آذربايجان امنيت ندارد بايد تغيير فورى براى امنيت آنجا شود پس از مذاكرات زياد گفتند اصلاح اين امر و تدبير اين كار تغيير حكومت آنجاست و ابدا اقدامى نكرده اند و همه روزه از آذربايجان اخبار موحشه ميرسد و گمانم اينست كه يك روز بايد در اين خصوص مذاكره شده و نتيجه گرفته شود آن روز من جدا از وزارت داخله امنيت آذربايجان را خواستم يك حاكمى معين نمودند كه بعضى تكاليف عمده پيشنهاد كرده و ميگفت ناز مرا بكشيد و چه بكنيد 000 آيا من بروم بهمين طور بمسامحه ميگذرانند و همه جا مغشوش است و از باكو تلگرافى آمده است كه نميشود قرائت كرد و تفصيلات سابق آنجا را مسبوق هستيد و اكثر تلگرافات كه آمده ناخوانده مانده ويك روز كه از آذربايجان خبر موحش نميرسد من متشكر ميشوم و نميدانم هيئت وزرا در اينكار اينقدر مسامحه دارند جهت چيست (در اينموقع ورقه راى منتشر شد براى اينكه محاكمات تجارتى هم رجوع بعدليه اعظم بشود.)
ميرزا سيد علينقى- مراد از اين راى گرفته ببينيم چيست آيا كليه محاكمات راجع بعدليه خواهند شد يا نه و وزارت تجارت يك منقصت و موانع خود گفت آن موانع و منقصت اگر رفع شود چه ضرر دارد محاكمات تجارتى با خودوزارت تجارت باشد.
رئيس- ما حالا نميتوانيم فورا در اينمجلس كه كليه محاكمات از تجارت و خارجه راجع بعدليه كنيم زيرا كه در خصوص محاكمات خارجه بايد باقرار وزير امور خارجه گفتگو كرد كه محظورات در كار نباشد و محاكمات نظامى هم در حقيقت آنچه راجع بامور عسكرى است بايد با وزارت جنگ باشد نه دعاوى حالا از روى غلط كارى تا حال اينكار شده و ربط باينمسئله ندارد.
وزير تجارت- در اين خصوص كه بايد محاكمات تجارتى هم راجع بعدليه باشد منهم هم راى هستم و قانونا همين طور است فقط چيزيكه موجب ترديد خيال بنده شده اين است كه در خارج معلوم نخواهد شد آيا رجوع محاكمه تجارتى بعدليه بواسطه اينستكه از طرف من قصورى در احقاق حق تجار شده يا اينكه بموجب قانون مشروطه كى اين ارجاع شده است و اين باعث توهين من خواهد شد در خارج پس بايد طورى مطلب واضح شود كه بدانند اين رجوع محاكمات تجارتى بواسطه قصور از طرف من نشده تا براى من اسباب توهين فراهم نيايد.
آقا ميرزا محمود خوانسارى- اين مسئله ابدا ربط بجناب وزير تجارت ندارد چون اقتضاى حقوق اينست كه بايد محاكمات كليه راجع بعدليه باشد لهذا محاكمات تجارتى راجع بعدليه شد (و در اين موقع اخذ رأى شد 81 راى داده كه محاكمات تجارتى هم بعدها بايد عدليه باشد).
آقاى تقى زاده- جناب رئيس شما اطلاع داريد كه وزير داخله كى بمجلس خواهند آمد و اقدام در اصلاح امر آذربايجان خواهد نمود.
آقاى حاج سيد نصرالله- آنشب بودم كه گفته شد كميسيون امنيت ولايات تشكيل شود وبعضى اين مسئله را باعث پاره خيالات و نيل ببعضى از مقاصد دانستند و اما در اين امر مقصود صحيحى داشتيم و همين انجمن موجب اتحاد بين دولت و ملت ميشد حالا هم عقيده بنده اينست كه اين كميسيون تشكيل شود.
مستشارالدوله- در اينكه حدود سلطان و ملت بايد معين باشد حرفى نيست ولى بايد قوه مجريه تكليف خود را بداند و بوظيفه خود عمل نمايد حال اين قوه مجريه قسمت در بين هشت نفر وزير شده است و مسئوليت ايشان هم معلوم اين مطلب را معين و محقق داريد.
آقا سيد حسن تقى زاده- بعضى چيزها را نبايد گفت و نميشود بگوييم ولى گفتم كراراً و حال هم ميگويم آذربايجان بطورى مغشوش است كه نزديك است يأس حاصل شود هر روز خبر وحشت آميز و وحشت انگيز پشت سر هم ميرسد و ما مسئول نيستيم و گفتيم آنچه بود و اين بار را از گردن خود انداختيم بوزارت داخله و بمعاون ايشان كرارا گفته شد ودر كميسيونها هم مذاكره در اينمدت هيچ ترتيب اثرى نشده اين مسامحه براى چيست خود اين مسامحه هم خيانت است خواهند گفت ميسر نشد چطور ميسر است كه يكنفر ببرند در اندرون يكساعت خلوت كنندودستور بدهند ولى در اينباب بمسامحه ميگذرانند حال دو ماه است كه ميگويم آذربايجان درخطر است اين نه تنها ولايات و وطن من است بلكه وطن شماها است.
حسام الاسلام- تمام اينها صحبت است همه ولايات مغشوش است آنها هم از روى نقشه ديگر رفتار مينمايند.
سيدالحكما- بنده عرض ميكنم در همه جا اصل كار با رئيس است در آذربايجان از قرار معلوم هر چه از حكومت آنجا ميخواهند ميگويد نداريم پس تمام اينها بواسطه اينست كه در تبريز رئيس نظامى نيست.
حاج سيد نصرالله- اين همه شرح و بسط لازم ندارد آيا بايد اين كميسيون دائمى با وزراء يا بامعاونين آنها كه گفته شد تشكيل شود يا نه اگرمجلس صلاح ميدانند كه بايد تشكيل شود رأى گرفته تمام شود.
وكيل الرعايا- هر چه خواستم از پرده بيرون نيايد آخر نشد مدتى بود كه بعضى از خائنين در كار بودند تا اينكه اين وضع امروزه را براى مملكت فراهم آورده اند بايد خواطر مبارك اعليحضرت را از اين وضع مستحضر داشت.
آقا سيد محمد تقى- تقريبا يك ساعت و نيم استكه مجلس منعقد شد ه بضعى از مذاكرات شد كرارا عرض كردم و بعضى لوايح هم نوشتم حال هر چه خواستم كف نفس كنم نتوانستم چون عقيده آزاد است آنچه ميدانم ميگويم و ملاحظه هم از كسى ندارم و نميترسم ما در اينجا نشسته ايم هر روز يك هيئتى يا يك وزيريرا ميآوريم در مجلس و توهين مينماييم بعضى اسائه ادب بآنها ميكنيم و ابدا بوظيفه خود رفتار نميكنيم و قانونى را كه وزارت داخله و عدليه دادند اصلاح نميكنيم بآنها نميدهيم كه تكليف شان معين باشد درست استكه نه اين وزراء مثل وزرا ساير دول كافى و كاردان هستند ونه ما وكلا آن وكلا هستيم پس نبايد اينقدر بآنها توهين و هتك كرد و اسائه ادب نمود بايد باتحاد و اتفاق و همدستى كار نمود من عقيده شخصى خود راميگويم و اداى تكليف اسلاميت خويشرا ميكنم.
آقا ملا حسن وارث- ما هم از كسى ترس و خوف نداريم آنچه ميدانيم و عقيده ما است ميگوييم و امنيت مملكت را از وزير مسئول ميخواهيم.
آقا شيخ حسين- آقاى تقى زاده گفتند كه وكلاى طهران هم بايد همراهى كنند حال كه اينجا نيستند بنده مكرر گفته ام كه ما همه يكى هستيم تفاوتى بين تبريز و شيراز وغيره نميگذاريم ونيز باوزير و شخص دوستى و دشمنى نداريم صفت خوب را خوب ميگوييم بد را بد اگر بد كردند البته اعتراض بايد كرد و گفت بنده حضورا بوزير داخله گفتم كه امنيت اين مملكت با شما است اگر محظوراتى داريد بگوييد تا رفع شود.
خياط باشى- اين ترتيبى كه جناب حاجى سيد نصرالله و آقا شيخ حسين گفتند همان راجع به فرمايش حاجى امام جمعه است پس همان مطلب را مجلس اقدام كند. مذاكرات روز يكشنبه 24 دارالشوراى ملى‏
</section>
<section type="session" number="128">
جلسه: 128
خلاصه مذاكرات روز شنبه 23 را آقا سيد محمد تقى قرائت كردند.
آقا محمد وكيل التجار لايحه نوشته بودند شخصا قرائت كردند.
از قراريكه اين دو روزه تلگراف خبر ميدهد بعضى از عشاير سرحدى عثمانى با عده از سرباز سرحد ساوجبلاغ از حدود خود تجاوز نموده و عشاير سرحدى ايران زدو خورد مختصرى هم كرده اند اولا عرض ميكنم كه بنده يقين دارم ممكن نيست ازين حركت دولت عليه عثمانى و سفير كبير اين دولت مسبوق بوده باشند و گمان نميرود كه در عهد بيستم كه تمام دول درصدد حفظ حقوق عمومى بوده و هر يك نيز در حفظ نوع خود هزار گونه مجاهدات نموده بذل جان ومال ميكنند و اگر يك نفر خاج پرست در اقصى بلاد شرق بغلط كشته شود از تمام اروپا به ملاحظه اتحاد مذهبى و عيسويت صداها بلند شده تا احقاق حق نشود ساكت نميشود دولت عثمانى كه بملاحظه مذهب واسلاميت ما بايد برادروار دست اتحاد داده در حفظ حقوق مسلمين تمام عالم بكوشيم بدون جهت و مقدمه اينگونه اقدامات نمايد پس معلوم است كه بدليل عقل و نقل اين مسئله برخلاف ميل و اطلاع دولت واقع شده و يقين است بزودى رفع اين غائله ناگوار را نموده ترضيه خاطر منهوبين واگر مقتولى هم باشد بعمل خواهد آمد ولى لازم است طرف ديگر مسئله را هم بطور صراحت عرض نمايد كه اگر بعضى قصور نمايند كه بواسطه اتفاقات داخله و انقلابات وارده وقتى يافته ميتوانند تعدى بحدود ايران نمايند خيالى بس خام ست اين حكايت بعين حكايت مختصر اقدامات طايفه الوارست كه چندى قبل عرض نمودم كه اختلاف بين اهالى ايران يا گفتگوى اين دولت و ملت همان حكايت برادر با برادر و پدر با فرزند است واين اتفاقات حق نميدهد بديگران كه مداخله درامورات داخله ايران نمايند وتعدى در حدود ايران كنند بلكه در اينصورت بايد يقين بدانند كه تا در ايران يكنفر ايرانى نژاد باقى است هرگز غيرت ايرانيت او قبول نخواهد كرد كه كسى تعدى به يك وجب خاك پاك ايران نمايد واگر سابق بعنوانات ديگر بعضى تصرفات شده بايد گفت كه اين سبو بشكست آن پيمانه ريخت پس بنده از طرف عموم ملت ايران كه گويا مخالف نداشته باشد بصداى بلند عرض ميكنم تا يكقطره خون در بدن ايرانيان مطلقا باقى است كسى را نميگذارند تخطى در حدود نمايد اين پنبه را از گوش بكشند و نگذارند اين ملت نجيب كه بعد ازسالهاى دراز از خواب غفلت بيدار شده نميخواهد بفكر زندگى افتد آسوده مشغول امورات داخله خود باشد والا بتاريخ رجوع نموده ملاحظه نمايند كه همان منزل است اين بيابان عور كه كم شد در او لكشر سلم و نور.
وزير عدليه- بايد گفت زنده باد خون ايرانيان.
محقق الدوله- وكيل التجار ميخواهند بعضى اظهارات نمايند در اين موقع آوردن دوازده عرابه توپ و جهاز دسته عشاير و ايضاً از ارامنه كشته شدن نميتوانيم تحمل نماييم ما هم از تمام ملت ايران خواهش مينماييم كه ديگر به عتبات عاليات مشرف نشوند باماكن مقدسه داخله مملكت مشرف كردند و همچنين حجج الاسلام منت بر ما گذارده مهاجرت فرمايند در ين خصوص هم عريضه خواهيم داد.
ثقة اسلام- جهة چيست وزير داخله بدربار و مجلس تشريف نمى آورند.
رئيس- گويا نقاهتى داشته باشند فعلا تلگرافى نواب والا فرمانفرما داده اند قرائت ميشود.
ثقةالاسلام- تلگراف شيراز خوانده ميشود يا خير اعراض مردم در موقع خطر است جمعى از اطفال صغار را جلو آب گذارده اند
رئيس- آنوقت خوانده شد و داده شد به دبيرالملك كه اقدامات لازمه بشود و بوزير داخله هم اخطار شد.
وكيل الرعايا- درين لايحه كه جناب وكيل التجار خواندند در يك جا اظهار شده كه عشاير عثمانى تجاوز كرده در جاى ديگر اظهار شده كه عسكر عثمانى تجاوز كرده در اين دو مطلب جزئى اختلافى بنظر ميرسد اگر تجاوز از طرف عشاير شده مطلب ديگرى است و تكليف ديگرى بايست و اگر تجاوز از طرف عسكر عثمانى باشد بايد چاره ديگر كرد خوبست تكليف معين شود تا ما هم قوه خود را بمنصه ظهور درآورده تا اين اندازه دست خوش تعديات همسايگان واقع نگرديم در وقعه سابق در عتبات عاليات چهل و دو نفر از ايرانيان كشته شد و هيچ جلوگيرى نشد خوبست تكليف صراحة معلوم وشد.
وكيل التجار- اينكه بنده عرض كردم عشاير تجاوز كرده علت داشت و آن اين استكه بنده باور نميكنم در صورتيكه مسلمان با هم خاك و هم مذهب خود كه دوست باشند چطور ميشود كه با اطلاع دولت چنين تجاوزاتى بشود.
آقا ميرزا محمود خوانسارى- گويا اينها نميدانند اين ايران همان ايرانى است كه يكى از آحاد اين ملت شاه اسمعيل بود كه در تاريخ شرح حالات او معلوم است و يكى ناد بود بايد بدانند كه تا يكنفر از ايران باقيست نميگذارند كه كسى بتعدى پا بخاك ايران بگذارد.
حاجى معين التجار- امروز بايد ملت ايران يك اتفاق و حركتى نشان بدهد كه بر تمام دول همجوار بيدارى و تنبه اين ملت آشكار و معلوم گردد و آن اتفاق بطور حقيقت صورت نخواهد بست مگر ببرداشتن نفاق در داخله مملكت و حاضر شدن در راه وطن از جان ومال تا بدانند ماداميكه يك فرد از افراد اين مملكت باقى است امكان نخواهد پذيرفت كه دست باين مملكت دراز كند.
آقا سيد محمد تقى- يك قسمتى از عرايض بنده رآقاى حاجى معين التجار اظهار داشتند يك قسمت راجع است باينكه در اينگونه مواقع حضور وزارت امور خارجه خيلى مهم است بايد ايشانرا خواست و در اين باب گفتگو شود تا اطلاعات صحيحه خود را بدهند و ترتيب مذاكرات معلوم باشد.
معين التجار- صبح حاضر بودند و مذاكرات بميان آمد قرار شد كه بروند در فاصله بيست و چهار ساعت يك حكم نظامى معين نمايند و آنچه لازمه مذاكره است در حضور اعليحضرت همايونى بكنند و تلگرافاتى هم كه شده ارائه داده اند. آقا سيد حسين- خيلى تعجب است با اينكه هيچ روزى كار مجلس باندازه امروز مهم نبود و با اين حال امروزه وكلا ساكت نشسته اند و هيچ وقت چنين اتفاق نيفتاده حالكه دولت عثمانى اعلان جنگ نداده اسمش را گذاشته اند تخطى عشايرى است پس تكليف مجلس استكه بقواى ملت بهمه نشان بدهند كه تا يك قطره خون از ملت باقى است نخواهد گذاشت كسى تخطى نمايد و از مجلس بايد بتمام انجمنها و سرحدات تلگراف بكنند كه بتمام قوا حاضر باشنددولت تكليفى دارد ملت هم تكليفى داريم.
وزير عدليه- اين ملت بايد بداند و بسايرين بفهمانند كه اگر كسى طمع داشته باشد بايران بداند كه اگر چيزى بدست خواهد افتاد خاك و صحراى غير مزروع خواهد بود جنبنده از اهالى اين مملكت به تبعيت آنان تن درنخواهند داد و تا جان دارند نخواهند گذاشت.
آقا ميرزا فضلعلى آقا- هر وقت اتفاقى افتاده ملت غيور ايران در كمال جلادت مردانگى خود را ظهور و بروز داده اند چنانچه بين خودشان هم اگر اتفاقى بوده بوفاق و يكجهتى مبدل نمودند چنانچه تاكنون در مواقع مهمه محسوس گرديد اينك هم عشاير سرحدات باقتضاى اسلاميت اعم از سنى و شيعه با كمال شجاعت مهبا و از بذل جان و مال و ترك اهل و عيال نكته فروگذار نيستند و با نهايت اتفاق كوشش خواهند كرد كه تا يكقطره خون در عروض ايرانيان باقى است نگذارند احدى دست طمع بآب و خاك موروثى آنها دراز كند.
حسام الاسلام- حكم دفاع شرعى است در شرع ما از براى لزوم دفاع تعيين وقت نشد هر وقت كسى تجاوز كرد بايد او را دفع كرد فعلا بايد بتمام ايلات و عشاير و اهالى سرحدات تلگراف شود و در موقع كه آنها از سمتى وارد شوند ما هم از سمت ديگر داخل بخاك آنها خواهيم شد.
آقا ميرزا محمود خوانسارى- مطالبى كه جناب محقق الدوله اظهار داشتند بى نتيجه نماند امروز بايد قرار داده شود كه بموجب حكم حجج اسلاميه كسى بعتبات عاليات نرود وكلا هم جدا از حجج اسلاميه استدعا و درخواست نمايند كه اين ترتيب تصويب و امضا و آن حكم را صادر فرمايند.
محقق الدوله- بايد از طرف حجج اسلام لايحه بحجج اسلام عتبات عرض و اظهار شود كه تشريف آورده در داخله مملكت ملت را از فيض قدوم خود شاد فرمايند بجهة نرفتن زوار هم بايد بصداى بلند بتمام افراد ملت اطلاع داده شود كه بغيرت اسلاميت از امروز كسى بعتبات عاليات نرود تا سد اين اجحافات شود.
آقا سيد محمد جعفر- دول همجوار بواسطه اختلال و اغتشاش داخله بطمع افتاده اند حتى هم دين ما هم كه هم قسم بايد در حفظ و وقايه ما بر حسب اتحاد اسلاميت ساعى و جاهد باشد او هم بخيالات واهى افتاده ولى بايد بدانند كه اين خيالى است بس خام و باين وسايل احدى نخواهد توانست دست طمع باين خاك دراز نمايد.
حاج معين التجار- بايد بمامورين سرحدى امر شود كه بحكم حجج اسلاميه از عابرين و زوار ممانعت بنمايند.
حاج ميرزا على آقا- در قرآن مجيد خلاق متعال در ضمن آيه وافى هدايه.
 (فان طائفتان من المؤمنين اقتتلا فاصلحوا بينهما و ان بغت احديهما على الاخرى فقاتلوا اللتى تبغى حتى تفشى الى امرالله). تكليف ما مسلمانان را با يكديگر معين فرموده ترجمه آيه شريفه چنان است كه هر گاه بين دو طايقه از مسلمين نزاع و خصومتى آشكار شد در دفعه اول بايست در رفع ذات البين و اصلاح بينهما كوشش نمود پس بر وكلاى عظام است كه اول از در صلح برآيند و ببينند منشاء فساد چيست هر گاه صلح پيشرفت حاصل نشود و از طرفى سركشى و طغيان ظاهر گرديد يعنى درخاك يادر مال ديگرى تصرف نمود آنوقت بحكم خدا لازم است كه عموم مسلمين ظلم او را بموجب اين آيه رفع كنند.
حاجى معين التجار- در بيست روز قبل چهارده عراده توپ و عسكر در سرحد عربستان تجاوز كردند پسر حسينقلى خان آنها را رد كرد و چند نفر هم كشته شد بعد خواهش شد آن دستگيرى كرده ها را مرخص كردند بعد از آن مدتى بود اهل آذربايجان از عشاير سرحدى آنجا شكايت داشتند يك اردوى مختصرى فرستاده بودند بجهت ممانعت از تعديات عسكر عثمانى و شرارت عشاير بعد از رفتن آنها از شش فرسنگى چهار فوج سرباز و چهار عراده توپ پيش آمدهد و بدون سؤال و جواب بر اينها حمله كرده اينها هم باقتضاى وقت عقب نشسته جمعى دختر و زن از ارامنه و غيره بتصرف آنها رفته حتى مهلت خواسته اند كه بطهران اطلاع بدهند قبول نشده از حاكم از انجمن متواتراً خبر رسيده قريب يكصد نفر هم مجروح و كشته شده.
آقا ميرزا محمود- معدن طلايى در ساوجبلاغ پيدا شده مخصوصا دولت عثمانى عسكرى به عشاير فرستاده و معدن را متصرف شده ند.
صديق حضرت- مقدمات و مؤخرات اين اقدامات عثمانى طولانى است اين اختلاف اختلاف سرحدى است كه از دو سال است شروع شده و در پنجاه سال قبل كه تحديد حدود شد باطلاع سفير دولت انگليس و روس خواستند بواسطه پاره ادعاهاى عثمانى اين معامله را قطع و فصل نمايند و نقشه كشيدند بعد از تعيين حدود يك قطعه در آن ميانه متنازع فيه مانده و همينطور مانده تا دو سال قبل كه بواسطه بعضى بهانه ها مستمسك بدست آورده بود و قتل جعفر آقا را بهانه گرفته بود تخطى كرده تا امروز كه كار باينجا كشيده كه دوازده عراده توپ و چهار هزار سرباز از شش فرسنگى حمله نموده و چند نفر را كشته واز آنجا هم بسرقطعه ارامنه ريخته و شصت نفر اسير كرده قلعه را خراب كرده اند.
حسام الاسلام- آنها از دروازه آذربايجان آمده اند ما از دروازه عراق عرب ميرويم حكمش اين است.
حاجى معين التجار- دروازه آذربايجان را هم نبايد گذاشت از همين جا بايد جلوگيرى كرد.
آقاسيد عبدالله مجتهد- حاج معين صحيح ميگويد ما امروز از ملت آذربايجان با حميت تر و با غيرت تر نداريم تمام بحمدالله مردمان شجاع جنگى هستند عجالة خوب است تلگرافى كنيم واز علماى آنجا حقيقت مطلب را استفسار كنيم خودمان هم حضورا پيش شاه برويم و كسب تكليفى نماييم هر موقعى كه راسخ بيك امرى شديم البته همه قسم دستورالعمل داده خواهد شد. (در اين موقع حاجى امام جمعه تشريف آوردند و تلگرافاتى كه از انجمن ملى اروميه رسيده بود بمجلس ابلاغ داشتند). و بر حسب امر رئيس تلگرافات قرائت شد مشعر بر ظهور و بروز اشرار و عشاير و عساكر سرحدى و قتل نهب وغارت اموال آن بيچارگان بحدى مضامين تلگرافات مهيج و حزن انگيز بود كه از روى بى طاقتى اشك از چشم حضار جارى غيرت اسلاميت باسميت ايرانيت تواماً بهيجان آمده وكلاى غيور تاب جلوس و ترتيب از نطق خود نداشتند حالت غريب و وضع عجيبى دست داد جمعيت فوق العاده كه هميشه اضافه از عده كه بوسيله بليط محض ميمنت و مباركى واداى ذمه خود در پاس اين اساس مقدس همه روزه در مجلس رسمى حاضر ميشوند در صحن اول عمارت بهارستان ازدحام داشتند امروز پس از استحضار اجمالى از وضع مجلس و استنباط حدوث و عروض وقعه تازه هجوم آورده با اينكه حراس و حجاب ابواب در هر درى با نهايت غلظت جلوگيرى كردند فايده نبخشيده بالاخره از رياست مجلس اجازه خواستند و بيكمرتبه متجاوز از پانزده هزار جمعيت بداخل مجلس ريخته هيجان و اضطراب غريبى نمودار شد يكدل و يكجهة در حفظ و وقايه اساس مملكت از جانب خود و عموم افراد ملت جاناً و مالًا عرضاً و شرفاً داد همراهى زدند.
حاجى امام جمعه- در دو سال قبل يكنفر رعيت امريكايى بدست همين ايل دشتى كشته شد اولا پنجاه هزار تومان گرفتند بعنوان اينكه دو سفير دارد بايد با اين وجه معاش خود را بگذرانند پس از بلوغ آنها حق دارند كه بيايند ادعاى خون بهاى پدر خود را نمايند دولت خواسته است همين دشتى را تنبيه نمايد دولت عثمانى اين حمايت را كرده است.
آقا سيد عبدالله مجتهد- مختصر اين است كه بهر ترتيبى است درست بايست جلوگيرى شود.
حاجى امام جمعه- در اينجا ميخواهند عثمانيها باين ترتيب دعوى سرحدى كند اين اردوى دولت كه رفته است آنجا آنها گفته اند شما بايد در مدت شش ساعت از اينجا عقب بنشينيد و مهلت نداده ريختند غارت كرده اند تلگرافات ديگر از اروميه و انجمن تبريز مشعر بر مطالب تلگرافات سابقه رسيده بود قرائت شده هيجان و التهاب فوق العاده بر حضار دست داد.
تلگرافى از طرف وزير داخله بنواب والا فرمانفرما شده بود بدين مضمون.
بندگان اقدس اعليحضرت نواب والا را بايالت مستقله و سردارى آذربايجان مامور و مقرر فرموده اند دوروزه حركت نماييد.
شاهزاده فرمانفرما با يك حالت رقت انگيزى اظهار داشتند والله بايد با جان و مال حاضر شويم كه خاك ما از دست نرود.
حسنعلى خان- تمام اين ترقياتى كه در دنيا پديدار شده و نتايجى كه از تمدن گرفته شده محض اين است كه يك فرقه يا يكطايفه كه ساكن يك خاكى هستند و در آنجا مسكن دارند اين آب و خاك را ملك خود بدانند و بتمام دول استقلال خود را گوشزد نمايند.
چنانچه دول اروپ كرده اند اينهمه اختراعات عجيبه و صنايع بديع وايجاد توپ و تفنگ و آلات حرب جديد تمام محض آنست كه بيجهت ظالمى بر مظلومى استيلا نيابد و حقى را بناحق ضايع نسازد والا هيچ فايده بر اين اختراعات مترتب نخواهد بود در هر كجا باشد تعدى و اجحافى ظاهر شده و مملكتى بناروا از دست جمعى خارج گرديده بناچار صورت ظاهرى را بعنوان تربيت سكنه آن با تنظيم داخله آن دست آويز نموده اند.
اما ما امروزه بهيچ حيث از ساير دول عقب نيستيم كه وسيله دست آويزى از براى خود ترتيب دهند اخلاق ما بحمدالله صحيح است دين مقدس ما بالاترين تمام اديان است كه ساير دول از ترشحات و ثمرات دين مقدس ما باين مراتب نايل شده اند. با اينحال امروزه شايسته نيست كه ما ساكت بنشينيم واحقاق حقوق حقه خودمان را ننماييم با اين معدلتخانه ها و پارلمانها كه امروز در هر مملكتى داير است مجلس فوق العاده لاهه كه در پاى تخت هلاند است تشكيل يافته كه ازطرف كليه دول نماينده در آنجا هست امروز تكليف آنها اين است كه نگذراند كسى بر كسى ظلم كند در بيست روز قبل بنده رفتم و بمحتشم السلطنه معاون وزارت داخله گفتم كه تكليف ما اينست كه دستوارالعمل امروزه از براى نماينده ايندولت در انجمن صلح لاهه معين كنيم كه از روى آن اقدام كند نميدانم تاكنون اقدام شده است يا خير گمان ميكنم كه اگرامروز از طرف عموم ملت اعلانى بانمجلس بشود از هر حيثى منتج بوده باشد. احسن الدوله- فعلا بايد نتيجه گرفت و تلگرافاتى كه لازم است بشود.
آقا ميرزا سيد محمد مجتهد- اولا بايد دولت سؤال و جواب كند كه علت تعديات چيست اگر رفع نشد آنوقت همه ما با جان ومال حاضريم از قطره خون خود هرگز مضايقه نخواهيم كرد اول كسى كه وظيفه اسلاميت خود ميداند كه از اين تعديات بهمه قسم جلوگيرى كند ما هستيم و حاضر هستيم كه پيشقدم تر از همه جاناً و مالًا كوشش كنيم و عموم ملت را هم در اين راه وادار نماييم.
فرمانفرما- همان قسمى كه حضرت حجةالاسلام فرمودند بايد اول دولت سؤال و جواب نمايد اگر رفع نشد و اقدام كردند بايد همه قسم جلوگيرى كرد واعلان نمود كه اگر دولتى بخواهد بيك وجب خاك ايران طمع كند بايد بداند كه جان بنده تا جان در بدن دارد بچنگ آنها نخواهد افتاد فقط اگر بتوانند خاك خواهند گرفت و بس.
حاج امام جمعه- امروز شما حاكم ما هستيد بدانيد الساعه اطراف اردبيل قتل وغارت است واهالى آنجا گرفتار بچه ظلم هستند هر چاره ميتوانيد فورى بكنيد.
فرمانفرما- امشب ميروم خدمت اتابك و تكليف را معلوم ميكنم واطلاعات خود را در اينخصوص اظهار مينمايم.
آقا ميرزا سيد محمد مجتهد- بايد تا فردا معلوم شود.
آقا سيد عبدالله مجتهد- اگر سوال و جواب دولتى رفع اين غائله نشد اول كسى كه اقدام باينكار خواهد كرد ما خواهيم بود.
فرمانفرما- البته وظيفه و تكليف شما كه رئيس ملت هستيد همين است.
آقا ميرزا محمود- بايد ازطرف حجج اسلام تلگراف شود كه از امروز زوار نروند.
حاج امام جمعه- دو ماه است در اطراف آذربايجان و ساير جاها اين انقلابات بوده ولى هيچ جا اينطور نبوده بايد غرض راكنار گذاشت و بهمت و اتفاق بايد جلوگيرى كرد نه اينكه وزرا بگويند تقصير با شماهاست و ما بگوييم تقصير با آنهاست (در اينموقع بجهت شدت هيجان واجتماع فوق العاده مردم مجلس رسمى بمجلس مخصوص مبدل گرديد و مذاكرات زياد در مسئله تجاوزات عشاير و عسكر سرحدى دولت عثمانى بميان آمد و حجةالاسلام آقاى سيد عبدالله اينطور عقيده داشتند كه تلگرافى از طرف آقايان حجج اسلام بشخص سلطان عثمانى بشود واز جهت اين اقدامات كه منافى با قواعد اسلاميت است و برخلاف وظيفه و معاهدات بين الدول والملل است سئوال كنند اين راى را بسيارى تصويب نكردند و عقيده بعضى اين بود كه شخص سلطنت عثمانى از اين اقدامات وحشيانه اطلاع ندارد كه عشاير و عساكر سرحدى اينگونه تجاوزات كرده اند بسيارى برخلاف اين مسلك بودند كه اقدامات عسكر بدون اطلاع و اجازه دولت غيرممكن است و بالاخره آراء بر اين استقرار يافت كه تلگرافى فعلا بعموم انجمنهاى تبريز و اروميه و ساوجبلاغ مخابره شود كه خلاصه مضمون آن اينست (از وصول اخبار موحشه كه از سرحدات ميرسد تجاوزات غير مشروع عشاير و عساكر سرحدى عثمانى را اعلان ميدهد تمام ملت متأثر و مهياى همه قسم جان بازى هستند و البته خاطر آقايان مستحضر است كه ملت ايران در اينگونه مواقع همه وقت داد غيرت داده اند و از جان و مال وناموس خود در حفظ دين و وطن خود مضايقه نكرده اند دولت عليه هم با تمام قوت و قدرت براى جلوگيرى از اين حوادث حاضر است و اولين اقدام دولت اين است كه حضرت اشرف والا شاهزاده فرمانفرما را كه از كفات رجال و سرداران محترم وشاهزادگان معظم است و سابقه اطلاعات ازاحوالات آن حدود دارد با تصويب مجلس شوراى ملى و تصديق آقايان حجج اسلام بحكومت و فرمانفرمايى آذربايجان و رياست و فرماندهى كل قشون آن حدود منتخب فرموده اند و شاهزاده فرمانفرما حكومت آذربايجان را بمشروطگى قبول نمودند وفوق آنچه شماها انتظار داريد بمجلس مساعدت خواهد كرد والبته برعهده تمام انجمنها است كه با خيالات عاليه او مساعدت نمايند.) و نيز قرار شد مجلس با حضور وزارت داخله و ساير وزرا عظام و آقايان حجج اسلام و منتخبين از وكلا عاجلا منعقد شود كه با كمال دقت در اين امر مشورت نمايند و بهر وسيله كه اسرع است از اين حوادث جلوگيرى نمايند و رقعه احضاريه از طرف مجلس بوزارت داخله نوشتند شاهزاده فرمانفرما بتمام مجلسيان اطمينان داد كه در اين ماموريت از بذل جان ومال مضايقه ننمايند و مجلسيان اظهار نهايت تشكر از حسن نيت او نمودند و خدمات او را نسبت باداره كردن وزارت جليله عدليه ستودندواز اين كه بعضى از وكلا دو روز قبل بايشان توهين كرده اند در روزنامه مجلس هم نوشته شده بود از طرف مجلس امر شد كه معذرت خواسته شود.
</section>
<section type="session" number="129">
جلسه: 129
مذاكرات سه شنبه بيست و ششم شهر جمادى الثانى دارالشوراى ملى‏
خلاصه مذاكرات روز يكشنبه 24 را آقا سيد محمد تقى قرائت كردند.
آقا سيد محمد تقى- اجازه گرفتم از جناب رئيس و ميخواستم نيم ساعت اظهارات خود را بنمايم ولى بواسطه اينكه وقت مجلس و حق سايرين ضايع نشود مختصرا اظهارات خود را روى كاغذ آورده عرض مينمايم (قرائت شد).
بسم الله الرحمن الرحيم. چندى بود كه بعضى اوراق ژلاتينى اشخاص بى شرف و ناموس كه وجهاً من الوجوه استشمام رايحه طيبه شرع و شريعت و انصاف و انسانيت را نكرده بين خواص و عوام منتشر كردند كه مندرجات آنها باشخاص محترم از رجال دولت عليه بود اگر اظهارى ميشد كه بايد از اين گونه اشخاص جلوگيرى كرد نسبت استبداد و ضد مشروطيت بمانعين آن ميدادند چون كون در ترقى است بواسطه مسامحه و مماطله در ردع و منع آنها هم ترقى كرده نسبت بعلما و بزرگان دين و سادات محترم كه ذرارى رسول صلى الله عليه وآله و سلم و طلاب مكرمند بعباراتى قبيح و مستهجن در مقام هتاكى و بعضى عنوانات سوء برآمدند بواسطه القاء شبهه كه همين اشخاص خذلهم الله تعالى فى ما بين علماء اعلام و حجج اسلام متبع الله المسلمين طول بقائهم كرده و ميكنند اگر كسى در مقام منع خواست برآيد خوفا للتهمه خوددارى نمود مع ذلك بنابر وظيفه اسلاميت از راه (من آنچه شرط بلاغ است با تو ميگويم) در نقاط لازمه اظهار تشكى از عدم جلوگيرى آنها كردند ابدا مفيد فايده نشد حمل بر غرض كرند بدرجه كه نسبت بشرع و شريعت و نفوس مقدسه آن بيانات كه از هيچ كافر و لامذهبى اظهار و نشرش پسنديده نبود نشر و منتشر گرديد كه بيانش اقيح از اظهارش است دلخوش داشتيم كه اينگونه مطالب را اشخاص لامذهب و طايقه ضاله مضله و مفسدين فيما بين دولت و ملت نشر ميدهند اين هم يكقسم از قطاع الطريق است اعتنايى باينها نبايد كرد ديدند كه باين هم نتوانستند اختلاف واختلالى در مملكت حاصل كنند تاعلنا اظهار عقايد باطله خودشان را بنمايند بنا را بر اتهام ببعضى از وكلا محترم دارالشوراى ملى شيدالله اركانه گذاردند در يكى دو مجلس علنا اظهار شد كه بايد از اين اشخاص حق نشناس جلوگيرى كرد توجهى نفرمودند تا در مقام جسارت و اهانت حضورى حتى ضرب و قتل بعضى از محترمين وكلا برآمدند هر چه گفته و نوشته شد كه اينگونه اشخاص مفسد داخل در مفسدين فى الارض هستند وبايد مجازاتشان داد كه توليد فتنه ديگرى نشود كسى در مقام مؤاخذه و اجراى آن برنيامد تجرى بحدى رسيد كه همين اشخاص بيدين خدانشناس كه غرضى جز فساد در دين و توهين متدينين و القاء عداولت فيمابين دولت وملت و انضحار خاطر عموم ملت از وكلا محترم خودشان چيز ديگر ندارند اوراق ژلاتينى منتشر كردند كه فلان وكيل و فلان منتخب از فلان وزير رشوه گرفته كه همراهى با او بكنند اين تهمت را زدند كه شايد باين واسطه زبان خير خواهى ايشان را در ملت پرستى و دولت خواهى و حفظ قوانين شرع در مجلس كوتاه نمايند غافل از اينكه اينگونه اظهارات و اتهامات موجب جلادت و جرئت اشخاص متدين و بمفاد آيه وافى هدايه (عسى آن تحبوا شيئا و هو شرلكم (زبان آنها دراز خواهد شد بدون ترس و بيم كه گفته اند:
تو پاك باش مداراى برادر از كس باك زنند جامه ناپاك گازران برسنگ‏
بيش از پيش در مجلس مقدس عقايد خودشان را با لسان حق گويى در منع آنها واصلاح حال ملك و ملت اظهار خواهند فرمود بارى بيواسطه آنكه مثل اين اشخاص مثل خفاش و طعنه بخورشيد بود مسامحه در اظهار وابراز آن شد حالا كار بجايى رسيده است كه در عمارت بهارستان بعد از اختتام مجلس و تفرق اعضاى محترم و وكلاء معظم بعضى از آن اشخاص غوغا طلب فتنه جو كه اسم خود را وطن پرست وملت خواه گذارده اند در ميان اين مردم بيچاره كه مطلع از احوال اينگونه اشخاص نيستند يا مطلعند از حالات آنها ولى براى حفظ شرف خودشان اظهار نميكنند با كمال بى شرفى در شب دوشنبه و آنموقع باريك بحيله خيرخواهى و وطن پرستى كه بهترين حيل است مردم را ترغيب و تحريص بآشوب و فتنه كرده نسبت ببزگان دين مبين و مروجين احكام حضرت سيد المرسلين عليه صلوات المصلين اسائه ادب و باغراض شخصانى و هواجس نفسانى رجال باكفايت دولت جاويد مدت را بدون علت و سبب متهم و متهتك ساختند آرى.
مهر درخشنده چو پنهان شود شب پره بازى گر ميدان شود.
و در همان مجلس نطقى مهيجانه نواب والا شاهزاده يحيى ميرزا فرمود كه تمامى عبارتش راجع بتوهين و تضييع رؤساى دولت و ملت بود و مقطع مزخرفات آن نواب والا اين بود كه وزير داخله بوكلاء مجلس از رئيس و مرئوس رشوه داده و نميگذارد امور اين مملكت پيشرفت نمايد علاوه بر اين جسارت واسائه ادب كه نسبت بشخص وزير داخله كه يكى از وزراء مسئول و رئيس الوزراء است كرده و مجلس تا زمانيكه خيانت از يكى از وزراء تمانيه نديده مجداً بايد حمايت از آنها بنمايد عموم وكلا را من الرئيس و المرئوس پيش ملت معرفى بمرتشى كرده خاصه در چنين مقام محترمى البته ملت عموما از اظهار مشاراليه قلوبشان نسبت بوكلاء محترم خودشان عموماً با بعضى دون بعضى خصوصا منضجر و ظنين شده يا خواهد شد باين جهة با آن همه اقدامات مجدانه و اهتمامات مردانه و جان بازانه كه در اين مدت در راه شرع و شريعت و اسايش اهالى وطن عزيز خودشان كرده و ميكنند شرف آنها را از ميان برده و خواهد برد در ازاى تعظيم و تكريم بآنها توهين و تخفيف خواهند كرد چون اين مجلس مقدس حافظ حقوق و شرف فردفرد اهالى وابناء اين خاك است البته تا حفظ شرف خود را ننمايد نميتواند شرف ديگران را محفوظ بدارد وچون اين هيئت محترم و ساير مردم اين مجلس رامقدس ميدانند در صورتيكه يكى از اعضاء آن يا جمعى مرتشى باشند البته خائن و صلاحيت از براى نمايندگى ملت و عضويت اين مجلس را ندارد و مسلم است در اين صورت مجلس كه مقدس نيست بلكه محترم نخواهد بود فلهذا بر اين هيئت جامعه كه اطباء حاذق اين مملكتند كالفريضه فرض است كه خداى ناخواسته اگر عضوى از اعضاى اين مجلس مبتلا بمرض شقاقلوس رشوه باشد بايد فورا و جدا آن عضو را قبل از سرايت بعضو ديگر و فاسد كردن آن عضو قطع نمايند تا مجلس محترم و مقدس باشد واين بنده كه يكى از نمايندگان اين ملت و عضو اين مجلسم از طرف خود اصالة و از طرف هيئت محترمه علميه و غيرهم وكالة بمجلس عرضه ميدارم و دعوى شرف ميكنم كه نواب مشاراليه شرف ما را در محضر من الناس متهتك ساخته براى حفظ شرف خودمان استدعا ميكنم كه جدا اين شخص را بخواهند علنا بگويد كدام يك از اهل اين مجلس رشوه گرفته اند و در مقام تنزيه خودم هم نيستم كه (ان النفس الاماره بالسوء الاما رحم ربى) البته پس از ثبوت و وضوح مرتشيرا مجازات داده از عضويت فصلش كنند والا جدا مشارالله را بعد اظهار از عجز و اثبات مجازات سخت داده كه اسباب عبرت ديگران بشود كه بلاجهة بفرض شخصى و هواى نفسى در مقام اتهتاك شرف مردمان باشرف برنيايند و خاطر ملت محترم را از وكلاء معظم خودشان مكدر نسازند و رسما از عموم ملت استدعا دارم كه اگر كسى نسبت خيانت بيكى از وكلاء فخام خودشان داد جدا از آن شخص با حضور آن وكيل ثبوت خيانت را بخواهند و خائن را مجازات بدهند و زنگ ملالت و كدورت را از سراپاى قلوب خودشان بزدايند و گوش بمزخرفات اين شياطين مجسم و اباليس معمم ندهند و وكلا خودشان را با كمال امانت و ديانت بيش از پيش بشناسند تا مفسدين و خائنين بحيله وطن پرستى و نطقهاى عوام فريب درمجالس و محافل نتوانند رخنه در دين فتنه و آشوبى در مملكت بنمايند.
آقا ميرزا حسين شهيدى- اين مورد مسامحه بردار نيست بايد حاضرش كنند هر كسى رشوه گرفتند ثابت نمايد اگر نتوانست تنبيه شود.
آقا سيد محمد تقى- توضيحاً عرض كنم كه اين شاهزاده يحيى ميرزا اشتباه نشود بنواب والا شاهزاده يحيى ميرزا ثقةالسلسطنه كه وكيل محترم هستند.
آقا ميرزا حسين شهيدى- حبل المتين از آن بدتر كرده چه حق دارد اينطور مينويسد.
آقا سيد محمد تقى- از قرار روزنامه نويسها حالا بوظيفه خود عمل ميكنند ولى حبل المتين هر نطقى كه تماشاچيها و مفسدين در عمارت بهارستان كردند برميدارند مينويسد چرا يك جمعى او را شنيدند او برمى دارد انتشار ميدهد بتمام ولايات.
حاجى محمد اسمعيل آقا- شما بايد اولا اين شخصيكه اين نطق را كرده بخواهيد در محكمه محاكمه بشود و مجارات شود و بعد حبل المتين هم كه آن نطقها را نشر داده در موقع خودمسئول است.
آقا محسن وارث- شما اصل را درست نماييد لابد محرك دارند آنها را معلوم نماييد.
حاجى محمد اسمعيل آقا- بنده ديروز سه نفر را ديدم ولى نشناختم كه ميگفتند برويم بازار را ببنديم يكى از آنها ميگفت نميشود ديگرى ميگفت همين قدر كه ما جلو افتاديم بعضى هم همراه شده قهراً بسته خواهد شد اينها تا باين درجه اهتمام در بستن و برهمزدن شهر دارند.
آقا سيد حسين- آن سه نفر را نميدانم ولى اين دو نفر كه يحيى ميرزا و سليمان ميرزا باشند روز يكشنبه قبل از وقت مردم را محرك بودند و همچنين بستن بازار را هم آنها محرك بودند بايد دانست كه اينها يك محرك بزرگ دارند امروز بايد اين مطلب تمام شده محاكمه و مجازات آنها را خواست.
آقا ميرزا سيد علينقى- اين اشخاص حاضر بشوند بعد از استنطاق محرك هم معلوم ميشود.
آقا سيد عبدالحسين شهشهانى- اينكه بطور ابهام و اجمال نسبت بدهند وكلا رشوه گرفته اند بينى و بين الله راضى نيست همچنين مخلوق هم راضى نيست خوب است شاهزاده كه اين نسبت را ميدهد آن شخص را معين كرده ثابت نمايد تا آن شخص وكيل بمجازات برسد والا اگر از روى عمد يا عميااً گفته است بايد مجازات داده شود.
وكيل التجار- تهمت زدن بوكلاء نسبت بزرگى است اين مسئله نيست كه چشم پوشيد اگر بخواهيد بهمين گفتن مجازات بامروز و فردا بگذرد توهين بزرگى بخودمان كرده ايم ما نميگوييم معصوم هستيم شايد بعضى باشند ولى بايد اين مطلب معلوم شود.
حاج امام جمعه- از اول دنيا تا حال همينطور بوده وقتى كه ميخواستند بيك اساس رخنه كرده وصدمه بزنند بدوا بخود آن اساس كار ندارند مثلا ميخواهند باسلام ايراد نمايند اول ببزرگان آن بد ميگويند تا كم كم رخنه با اصل آن نمايند همچنين در خصوص اين اساس مقدس علنا نميتوانند بدگويى كنند لابد باعضاء بد ميگويند تا بتوانند رخنه نمايند من شكوه از اين ناطقين ندارم شكوه از آن ملت دارم كه دور اين اشخاص جمع شده گوش باين حرفها ميدهند من دو ساعت اگر حرف صحيح بزنم گوش نميدهند ولى بمزخرف آنها گوش ميدهند و خوشحال ميشوند ديگر ما چطور در اينجا نشسته بتوانيم كار اين ملت را اصلاح نماييم و اين حركات نيست مگر بواسطه جهالت آنها.
حاج محمد اسمعيل آقا- بلى اين مردمان جاهل هستند و بعضى از مفسدين و مغرضين هستند كه اين كارها را مينمايند ولى هستند ملتى كه بوكلاء خود كمال احترام را دارند و مطالب را هم در موقع درست ملتفت هستند چنانچه ديروز خواستند همين اشخاص بازار او را ببندند مردم آنها را رد و منع كردند.
احسن الدوله- بديهى است تا در مقابل مجلس مدعى نباشد نميشود و بايد وكلا محض روسفيدى عموم مجاهدت نمايند و ثابت قدم باشند ولى چيزيكه هست توسط كار ما را خراب كرده كه بعضى از وكلا در وزراتخانه ها رفته توسط بعضى كارها را مينمايند و اين اسباب اتهام وكلا شده.
حاجى معين التجار- اين تحريكات تا پريشب در پرده بود ولى پريشب معلوم شد آن اشخاصى كه اينجا بودند و همچنين آنهاييكه خواستند بازار را ببندند اهل بازار آنها راميشناسند اين اشخاص ميخواهند كارى نمايند كه اين مملكت را مغشوش كنند اگر استنطاق شوند محرك معلوم خواهد شد اينها خودشان كسى نبودند محرك دارند.
حاج محمد اسمعيل آقا- ديروز آمدند گفتند كه جمعى رفته اند خنه صدرالعلما و جمعى هم حاضر هستند كه بگويند آنها چه اشخاصى بودند و آنها را ميشناسند.
آقا سيد محمد تقى- اين مطلب صحيح است چنانچه پريشب بعد از نطق يحيى ميرزا فورا تكفير اتابك را كه در چهار سال قبل بود قرائت كردند. معلوم نيست اين تكفيرنامه فورا كجا بود حاضر شد.
آقا ميرزا محمود خوانسارى- اين اشخاص كه بوكلا تهمت زده اند بعقيده بنده باسلام ودين صدمه زدند بايد بجد ايستادگى كرد تا بمجازات برسند.
آقا ميرزا فضلعلى آقا- براى هر كس كه مدعى پيدا ميشود البته از روى عقل كار ميكند و مدعى عاقل مطالب را القا ميكند بدوستان نادان و آنها را آلت كار قرار ميدهد چنانچه درعهد حضرت اميرالمؤمنين عليه السلام عمروعاص مطالب را بطور دوستى باعوان و انصار حضرت القاء ميكرد و بمقاصد خود نائل ميشد حال مثل ما هم همينطور است اغلب اين اشخاص مشروطه طلب ودوستدار مجلس هستند اما مفسدين آنها را محرك ميشوند كه بلكه يك آشوبى نمايند چنانچه هر حرفى كه ميزنند بوى آشوب مى آيد و بعضى راجع بهمسايگان ميشود بايد رفع آنها را نمود كه اين تحريكات والقاآت رامينمايند وقتيكه عنوان شرع مينماييم يك عده را بر ضد مى انگيزانند مسئله وزرا كه در بين بيايد بعضى مذاكرات ميشود وگفته اند كه وكلا نبايد با وزرا مراوده نمايند مگر گفته ام كه مراوده باوزرا ضرر ندارد و تاكنون بنده تا وزيرى بديدن من نيامده من بازديد نرفته ام مكرر يكدفعه بديدن وزارت داخله و يك دفعه هم خانه فرمانفرما نميدانم چطور مردم را گول ميزنند و ميخواهند آشوب نمايند معلوم است مقصود اين اشخاص اين است كه مجلس از كار بيفتد ولى ما بر حسب تعهدى كه كره ايم تاجان داريم از وظيفه خود دست نخواهيم كشيد.
آقا سيد حسين- چند نفرى ديروز صدو پنجاه تومان پول برده اند بانجمن خيريه محمديه كه همراهى كنند تا بازار بسته شود وزير داخله را عزل نمايند از آن انجمن سؤال شود كه آنها چه اشخاصى بوده اند و اين پول را كه داده است.
حاجى محمد اسمعيل آقا- گمانم اينست تا باين درجه در اين باب مذاكره كفايت ميكند حالا نتيجه گرفته شود رأى بدهند كه آنها را خواسته محاكمه شود ولى اين محاكمه در كجا بايد باشد.
آقا سيد عبدالحسين شهشهانى- در مجلس بايد باشد تا همه بدانند.
حاج معين التجار- در مجلس حضور حجج اسلام باشد (جمعى گفتند در عدليه محاكمه شود).
آقا سيد حسن تقى زاده- اين امر نبايد بمجلس راجع شود.
آقا ميرزا محمود- كليه هيئت مجلس در اين باب مدعى هستند و مدعى نميشود كه حاكم شود و آنگهى از فردا هر كارى راجع بمجلس خواهد شد پس بايد رجوع بعدليه شود.
آقا سيد محمد تقى- اين نسبت كه بوكلا داده شده است در حقيقت بتمام هيئت ملت توهين شده است بايد در مجلس حاضر كرده در حضور تماشاچيان محاكمه شوند.
احسن الدوله- مجلس مدعى است نميتواند حكم واقع بشود.
آقا سيد محمد تقى- اين فرمايش صحيح است ولى حجج اسلام حضور دارند وآنها پدر همه ملت هستند نخواهندگذاشت بر احدى ظلم شود.
وكيل التجار- اين مطلب دو صورت دارد در صورتيكه نسبت بعموم داده شده بايد حكم ثالثى باشد عدليه و حجج اسلام وعده هم از وكلا باشند كه شاهد و ناظر باشند.
وكيل الرعايا- البته استنطاق و مجازات اين اشخاص لازم است و همه شما هم ميدانيد و ميشناسيد كه اينها محرك دارند واصل محركشان پنج نفرند و هر كدام از آنها تبعه و نوكرى براى اين كار دارند اگر چنين قدرتى داريد كه بتوانيد آنها را دفع نماييد و ديگر بعد از تحقيق ترديد راى و واسطه پيدا نشود خيلى خوب است.
حاجى معين التجار- مقصود از اين محاكمه به اين است كه نسبت رشوه بوكلا داده اند بلكه بعقيده بنده بايد مقصود اين باشد كه در اين يكساله كه اين مجلس برپا شده اين محركين و مفسدين قلب مبارك شاه را برگردانده نميگذارند كه با مجلس همراه باشند و همچنين اغتشاش ولايالت و برهم خوردگى سرحدات از اينهاست بايد رسيدگى كرد و معلوم نمود كه اين اشخاص كى و چه ميباشند تا همه مردم بشناسند.
فتح الله خان- اگر بنا بشود در اينجا محاكمه شود باز بعد از اتمام بعضى نسبتها بوكلا خواهند داد بهتر اين است كه بهمان عدليه رجوع شود.
حاجى محمد اسمعيل آقا- بموجب نظامنامه اگر كسى مدعى وكيل شود نميتواند بدون اطلاع مجلس جلب بمحكمه نمايد حال شما ميخواهيد كه تمام اين هيئت بروند در عدليه اين نخواهد شد.
آقا سيد محمد تقى- اينكه گفته شد حاكم بايد كسى باشد كه با اين پنج نفر همراه نباشد صحيح است ولى باز مفسدين بعضى از اوراق منتشر كرده اند كه وزير عدليه باين اشخاص پول داده است وحال آنكه عدليه و اجزاء منزه از اين كار ها هستند و مفسدين باز شبهه خواهند كرد بايد اينجا در حضور حجج اسلام باشد كه نتوانند شبهه كنند.
آقا مشهدى باقر- از قرار اين مذاكرات رأى نصفى اينست كه در عدليه باشد و راى نصف ديگر كه در مجلس باشد خوب است زودتر راى گرفته شود و ختم گردد.
آقا سيد مهدى- بديهى است اين اشخاص نسبت تهمت بهمه وكلا داده اند بايد محاكمه در همين جا بشود مطلب ديگر سئوال ميكنم كه آيا روزنامه نويس حق دارد نطق تماشاچيها را بنويسد.
آقا شيخ حسين- بموجب نظامنامه هر چيزى كه مخل حال مملكت و دولت و ملت باشد بايد ننويسند ولى در اين مملكت هر چه مينويسند برضرر و موجب شورش است ميخواهيم حرف بزنيم ميگويند بايد روزنامه آزاد باشد ديگر نميدانند آنجايى كه روزنامه آزاد است افكار ملت را مينويسد و ضرر و نفع آنها را معلوم ميدارد امروز وزيرى كه تمام عقلا معتقدند بر كفايت و همراهى او حبل المتين اينقدر دنبال ميكند و بد مينويسد نيست اينها مگر از روى عرض و عناد.
حاج محمد اسمعيل آقا- بگمان بنده باين اندازه صحبت و مذاكره در باب مسئله سابق كفايت باشد حالت منتظره داريم وجمعى از تجار محترم اينجا هستند و ميخواهند نتيجه اقدامات در باب مسئله سرحد ارومى را بدانند و آن تلگرافى كه از صاحبقرانيه شده بود بنده مضمون اورا به ايشان ابلاغ نمودم و حالا محض اطمينان خاطر ايشان ميگويم كه سريعتر از اين اقدام نميشد كه دولت در اين باب فرموده اول اقدام تعيين حضرت والا فرمانفرما براى حكمرانى و سردارى كل قشون آذربايجان است و ثانيا اقدامات جناب وزير داخله و وزير امور خارجه است كه باسلامبول و ساير جاهاى لازمه تلگراف نموده اند كه عساكر سرحدى عثمانى فورا عقب نشسته واز تعدياتى كه شده است ترضيه بخواهند و سريعتر و بهتر از اين اقدام نميشد كه از طرف دولت فعلا شده زيرا كه اگر ميخواست تجهيز قشون نموده و بساير ترقيبات دست بزند باين زودى نتيجه بدست نمى آمد.
مستشارالدوله- البته آقايان محترم بيك درجه از ماوقع مستحضرند كه حدود بين دولت عليه ايران و دولت عثمانى ممتد از محمره تا افرى داغ است واساس و عهدنامه اين شهور به عهدنامه ارزنة الروم است در چندين سال قبل كميسيونى براى تصفيه اين حدود تشكيل يافت و سفراى دولتين روس و انگليس هم كه واسطه دركار بودند در آن كميسيون حضور داشتند و مجلسهاى متعدد منعقد شد چه در اسلامبول و چه در جاهاى ديگر در همه جا دول واسطه حق را بدولت ايران دادندو در هر نقطه كه دولت عثمانى اينطور ديد مسئله را مبهم گذاشت كه بعدها اسباب اختلال فراهم نمايد تا اينكه پارسال در سردشت لاهيجان بواسطه نزاع دو قبيله و عشيره فتنه برپا كردند و تجاوزات نمودند از اين گذشته در پشت كوه بناى تعديات را گذاشت ولى آنجا فورا جواب شنيده وعقب نشست اما در سردشت همين طور باقى مانده و دولت مشغول مذاكره اين بود كه واقعه ناگوار ارومى اتفاق افتاد و چند نفرى از قشون ما مقتول ومجروح شده اند و جمعى هم ارامنه بضرب گلوله توپ نابود گشته و با وجود اتحاد و دوستى اين دو دولت اسلامى كه بقلم نمى آيد افسوس مأمورين سرحدى دولت عثمانى از روى جهالت بتوپ جواب دادند البته در اين صورت دولت و ملت ايران هم حاضر است كه قوه خود را نشان بدهد واز هيچ باب فروگذار نكند اما از آنجاييكه بين دولتين دوستى تام و تمام است دولت ايران ميخواهد هر قدر ممكن باشد بصلح و سلم اين مسئله بگذرد لهذا دولت عليه متمسك شد بيولتيكات و دولتين انگليس و روس چون از بدو امر واسطه در اين كار بودند پا بميان گذارده و دولت اتازونى هم پا بميان گذارده بواسطه اين كه يك نفر از رعاياى آن دولت در خاك ارومى بدست اشرار مقتول شده بود و دولت ايران ميخواست آن اشرار را تنبيه نمايد كه عسكر سرحدى عثمانى اين تعديات و تجاوزات را در خاك ارومى نموده و بديهى است كه تنها اقدامات پولتيكى هم در اين مقام كفايت نميكند واينكه جناب حاج محمد اسمعيل آقا گفتند كه تجهيز قشون و ترتيبات ديگر طول ميكشد مقصودشان اين نيست كه دولت از اين ترتيبات صرف نظر خواهد كرد بلكه بدوا بملاحظه اينكه حتى الامكان اين مسئله بصلح و سلم بگذرد اقدامات پولتيكى فرمودند والبته استعدادات خود را هم در سرحد عاجلا حاضر خواهد نمود و همچنين ملت هم با تمام قواى خود حاضر است.
اسدالله ميرزا- دولت عثمانى وقتيكه ديد دولت عظيمه روس بناى جنگ را با دولت ژاپون گذاشت از چند جا تخطى كرد اولا در خاك مصر نقطه را تصرف كردند دولت انگليس بمحض اطلاع (اولتيماتوم) و اتمام حجة نموده در بيست و چهار ساعت تخليه آن نقطه را خواست دولت عثمانى ديد حريف قوى است و نميتواند كارى صورت بدهد فورا تخليه نموده و قرار بكميسيون شد كه تصفيه نمايند در طرف ديگر بطرابلس خاك الجزاير تخطى كرد آنجا هم دولت فرانسه بقوه جبريه عساكر عثمانى را مجبور به تخليه و عقب نشستن نمود و درهمان اوقات هم تعدى بخاك ايران نمود وپس از مذاكرات قرارشد كه عمل سرحدى بين دولتين به تشكيل كميسيونى ختم شود اين بود احتشام السلطنه با هيئتى از طرف دولت عليه براى اتمام اين كار مامور شده ورفته معهذا اينگونه تجاوزات از عساكر سرحدى عثمانى مشاهده ميشود پس همانطور كه جناب مستشارالدوله فرموده اند بايد باقدامات پولتيكى كفايت نكرد و قوه قهريه حاضر نمود و بآنها نشان داد كه بدانند دولت و ملت ايران با تمام قوا حاضرند كه نگذارند ذره باين خاك مقدس ما از اجانب تخطى وتجاوز شود.
حاجى سيد عبدالحسين شهشهانى- قرار شد در خصوص محاكمه اشخاص سابق الذكر رأى گرفته شود كه ديگر اسباب تعطيل نشود و همه روزه براى ما كارهاى بزرگ اتفاق مى افتد كه لازم رسيدگى است و از اينرو افكار لازمه ما بالمره از ميان رفت اول واجب اينست كه بعد از تصويب و اجازه جناب رئيس مجلس فوق العاده در چند روز متوالى تشكيل شود كه بقيه قانون اساسسى تنقيح وتصحيح شود.
وثوق الدوله- از مطلب خارج شديد گفتگودر اين است كه محاكمه اين اشخاص با كى باشد رفتن وكلا رادر ديوانخانه عدليه بعد از عمل سالار مفخم مجلس نسخ كرده و اينجا هم كه صحيح نيست پس اگر راى ميدهند در اين مجلس در حضور حجج اسلام محاكمه شوند و حكم با آنها باشد عجالة راپورتى است از كميسيون ماليه كه راجع بخالصحات است بايد تا موقع نگذشته تمام كرد (دراين موقع صورت راپورت را مؤتمن الممالك قرائت كردند).
وثوق الدوله- بايد معلوم شود كه خالصه ماليات جزو جمعى داشته ولى در اين چندسال اقبال الدوله آنها را بخرج نياورده بلكه امانى از دولت قبول نموده و مبلغ و مقدارى از آن جزو جمع كسر ميداد بعد از اينكه مذاكره شد كه چند نفر علاوه ميدهند از صورتهاييكه دادند بعضى اشتباهات بود و معلوم نبود كه از براى امساله است يا براى سنه آتيه لذا نصرت الممالك و صديق الدوله را خواسته استفسار نموديم گفتند كه از اول سنبله آتيه قبول ميكنيم امساله نميشود زيرا كه اقبال الدوله در صيفى و غيره دخالت كرده و بمحصول هم شده.
اگر از اول سنبله پنج ساله بما داده شود ما ميتوانيم كه درست آبادى نماييم و در سال اول 12 هزار تومان نقد را كه بخرج دولت مى آورده نياوريم چهار هزار خروار غله و چهار هزار خروار كاه علاوه بدهيم پس از مذاكرات زياد محض رفع اين اشتباه كه شده بود امساله را هم بهر طوريكه بود قرار گذاشتيم با آنها باشد كه غير از آن دوازده هزار تومان هزار خروار غله و هزار خروار كاه بدهند و براى دو سال آخر علاوه بر آنچه بنا شد بدهند پانصد خروار غله و پانصد خروار هم كاه بدهند اين بود تفصيل مطلب حالا راى مجلس در اين باب هرچه هست تا موقع نگذشته اظهار دارد.
آقا ميرزا فضلعلى آقا- اين مميزين كه براى اطراف طهران رفتند آيا بخالصجات خوار ورامين هم رفتند و تعديل نمودند يا نه؟
وثوق الدوله- آنها بملك ملاكين خواهند رفت و تعديل خالصجات همان اجاره دادن دولت است.
آقا ميرزا فضلعلى آقا- چنين نيست و معنى مميزى اين نيست بايد يك ميزان صحيح كلى در دست باشد والا نميشود.
وثوق الدوله- خالصجات اينجا با آذربايجان تفاوت دارد اينجا مميزى و رسيدگى اش در همان وقت حاصل است كه بحدس و تخمين معين كرده اجازه ميدهند.
آقاميرزا فضلعلى آقا- اينكه ميگوييد صحيح است ولى تا مميزى صحيح نباشد نميشود و مميزى باين است كه بايد رسيدگى شود در اينجا خسارتى وارد شده يا نه آنوقت بعد از رسيدگى درست از روى ميزان صحيح بهره بگيرند.
وثوق الدوله- اين مميزى كه رفته است از همه جا خواهد مميزى كرد ولى اينكه مميزى بشود كه خالصجات طهران از روى آن ماليات بسته شود اين نيست زيرا كه املاك خالصه مثل مالك شخصى است ودولت همه ساله بيك ميزانى اجاره ميدهد.
آقا ميرزا سيد علينقى- آيا مراعات وملاحظات آفات و غيرها ميشود يا نه؟
حاجى امام جمعه- خيلى عجيب است در چند روز قبل مذاكره شد گفتند ده هزار خروار علاوه ميدهند و بلكه پنجاه هزار تومان نقد آنهم در همين امسال در آنوقت اشتباهى نشده بود و گفته بودند كه موقع ميگذرد حالا ده هزار بهزار رسيد و حالا هم كه راپورت را قرائت كردند فورا اكثر گفتند صحيح است ولى ما اكثر وكلا از اينمطالب مسبوق نيستيم پس نبايد عجله در راى گرفتن كرد بايد از روى تأمل و دقت رأى دادكه آيا اين صلاح هست يا نه؟
وثوق الدوله- همانوقت كه در مجلس مذاكره شده بود از اينكه ده هزار خروار علاوه ميدهند اكثر ميدانستند كه بى مأخذ است.
وكيل الرعايا- اگر اين مطلب بتاخير بيفتد حاصل امساله از ميانه ميرود و اسباب ضرر و خسارت است بايد زودتر راى گرفته شود.
وثوق الدوله- يك مطلب ديگر هم با اين اشخاص گفتگو شد كه هر گاه بعد از دو ماه تا سه ماه ديگر كسى پيدا شد و اضافه بر اين داد واگذار بآن شخص شود.
حاجى معين التجار- خوبست اين مطلب را همينطور در روزنامه اعلان كنيد.
وثوق الدوله- تمام اين مذاكرات در مجلس علنى شده و بجز اين دو نفر هم كسى ديگر تا حال پيدا نشد در اينصورت باين اعلان نتيجه نخواهد مترتب شد.
آقا سيد حسن تقى زاده- ما دوازده نفر بوديم كه در آن كميسيون حضور داشتيم آنچه لازمه تحقيقات بود شد صلاح چنين دانسته شد كه بزودى اين عمل ختم بشود اگر يكروز بگذرد كلى ضرر دولت و ملت خواهد بود بلى اگر مال امسال در دو ماه قبل مذاكره واقدام ميشد امسال هم بهمان چهار هزار خروار جنس و دوازده هزار تومان نقد داده ميشد اگر حالا هم مسامحه شود اين هزار هم از ميان ميرود آنها كه اصرار و تأكيد داشتند در همان ديروز ختم شود ولى ما گفتيم بايد در مجلس مطرح شود حال هر كس رأيى دارد بگويد و زودتر ختم نماييد.
احتشام الاطباء- آنروز بنده در خصوص خوار اشتباه كردم كه گفتم ده هزار خروار علاوه ميدهد هزار خروار بود.
مؤتمن الممالك- از چندسال قبل كه خالصجات طهران بعضى را تيول بردند همه ساله كسر ميآورند و امسال با سال پيش گويا سه هزار خروار بر آن علاوه شد و ما آورديم علاوه بر آن سه هزار خروار كسر چهار هزار خروار علاوه كرديم هر گاه امضاء ميكنيد بكنيد.
وثوق الدوله- اينكه گفتند پنجاه هزار تومان نقد ميدهند آنها را تبديل باين چهار هزار خروار جنس كردند ما هم اين تبديل را مقرون بصرفه ديديم آنها حالا هم حاضرند كه همان پنجاه هزار تومان نقد را بدهند ولى اين جنس بهتر است.
آقا سيد مهدى- هر كاريكه از موقع گذشت موجب ضرر وخسارت است چنانچه در مسئله نان و گوشت كه تا خبر شديم اسباب ضرر ملت گرديد عقيده بنده اينست كه رأى گرفته شود و بيش از اين تأخير نيفتد.
وثوق الدوله- عرض ميكنم اگر چه همچو معلوم ميشود كه بنده تحريض مينمايم ولى تحريض نيست چند روز قبل گفته بودند كه مجلس فوق العاده نمايند و تمام كنند اگر دو روز تاخير بيفتد عمل امساله را كسى قبول نخواهد كرد حالا مختاريد.
آقا شيخ حسين- علاوه بر اينكه اهل كميسيون در اين باب بصيرت دارند و تكليف را بهتر ميدانند جمعى از رعايا در اينجا سرگردان هستند.
رئيس- اگر صلاح ميانيد تا روز پنجشنبه صبر نماييد و مذاكره كنيد.
احسن الدوله- از امشب تا روز پنجشنبه يك روز چهارشنبه در ميانه است اگر كسى پيدا شد علاوه بدهد باو داده شود والا بهمين دو نفر داده ميشود.
آقا ميرزا محمود- اول كسيكه اين مسئله را عنوان بود جلسات احسن الدوله بودند بعد از ايشان بنده بودم از آن روز تا حال آن شخص بيچاره همه روزه به بنده و بايشان ميگويند كه چطور شد اينمسئله باعث شده فلان ده ما را خراب كردند فلان جا را چنان كرده اند اين مه ضرر و خسارت آن بيچاره بواسطه همين است حالا هم اگر تأخير شود موجب خسارت كلى هم بآنها و هم بحاصل خالصجات خواهد بود.
وزير ماليه- در باب خالصه البته همه ميدانيد و در روزنامه هم نوشته شده است كه تفاوت دارد ولى آن تفاوت را از اول يك اندازه زياد گفته بودند در هر صورت آن دو نفر را كه مدعى بودند در كميسيون خواسته و همانطوريكه راپورت داده شد مذاكره كرده قرار دادند ديگر در اينمواقع نبايد زياد مسامحه و تأمل كرد حال ديگر بيست روز بيشتر از امسال نمانده است اگر مسامحه شود اين چند روز هم بگذرد تفاوت امسال از بين خواهد رفت.
آقا سيد مهدى- اين كار انشاء الله امشب بزودى خواهد گذشت ولى در باب جنس شهر و عمل نان چه فكرى شده است.
وزير ماليه- من تنها نيستم در اين كار كميسيون هم در اين باب خيلى زحمت كشيده و مشغول هستيم مخصوصا ديروز از صبح مجلس بود بايد كارى كرد كه از روى صحت ودرستى باشد.
احسن الدوله- مقصود وزير ماليه اينست كه بگفتن نميشود فرض اين كار تمام شده ونتيجه هم گرفته شده آنوقت بايد اجرى داشت يا خير.
آقا ميرزا محمود- از وزير ماليه سئوال نمودند كه هزار خروار جنس ديوانى را در ميدان فروختند فرمودند خبر ندارم استدعا داريم كه بعدها ممانعت فرمايند نفروشند و داخل انبار نمايند.
حاجى امين الضرب- اگر كسى پيدا شود كه علاوه بدهد چه بايد كرد پس باشد اينمطلب براى فردا پس فردا اگر كسى پيدا نشد باين اشخاص داده شود.
آقا ميرزا محمود- بنده عرض ميكنم اين اشخاصى كه ميگويند امشب باشد اگر اين دو نفر از فردا قبول نكردند آنوقت اين علاوه را بايد قبول نمايند.
رئيس- توضيحى لازم است كه داده شود آن اين است كه بجهت امسال آنها ديگر زياده از اين تأمل ندارند ولى در بابت 4 ساله بعد تا 2 شنبه ديگر هم ميتوانند صبر نمايند حال اگر هزار خروار علاوه امساله را صرف نظر مينماييد آنهم مسئله ايست.
آقا ميرزا فضلعلى آقا- خوبست تجزيه شود براى امسال رأى گرفته شود و آن چها سال ديگر حال بماند.
وثوق الدوله- اينها اين چند سال را كه علاوه نموده اند بواسطه اين استكه اين خسارت امساله را از آن سالهاى بعد تصفيه نمايند والا امساله را بتنهايى قبول نخواهند كرد.
آقا سيد مهدى- بعضى اشكال مينمايند كه شايد بجهت سنوات بعد كسى پيدا شود پنجهزار تومان علاوه بدهد ديگر از اين طرف هزار خروار غله و دوازده هزار تومان نقد امساله را منظور ندارند وانگهى نصرة الممالك و صديق الدوله هم از اين ملت هستند يا اگر چيزى فايده ببرند چه ضرر دارد.
حاجى معين التجار- حلا اگرراى گرفته شد فردا اجرا خواهد شد يا نه؟
وزير ماليه- شما نبايد اين سوال را بفرماييد اين مطلب بايد لايحه نوشته بتوسط وزارت داخله بصحه همايونى موشح شود البته در اينصورت فورى الاجراست.
مخبرالملك- اگر مانع قانونى نداريد زياده از اين مذاكره لازم نيست رأى بگيريند.
مستشارالدوله- عمل ماليه در جزو است يكى جمع و يكى خرج و اين مسئله راجع بجمع و مخصوص مجلس است بايد رأى گرفته عمل شود.
حاجى محمد تقى- آيا ببينيم اين دو نفر را وزارت ماليه ميشناسند و اطمينان بمجلس ميدهند يا نه؟
وزير ماليه- يعنى ميفرماييد چه؟ بنده تعهد و ضمانت نميكنم از اين اشخاص ولى هر كس اجاره ميكند مال ديوان را خواهد پرداخت.
وثوق الدوله- توضيحا عرض كنم كه در اين موارد جناب وزير ماليه تحقيقات لازمه را بعمل آورده و اطمينان حاصل كرده كه ميفرمايد اگر زودتر ختم شود ضرر ندارد و اگر چنانچه اطمينان حاصل نميكردند نميفرمودند و علاوه صحت عمل ضامن هر كار است صديق الدوله بصيرت تمام در اين كار دارد و صحت عمل هم دارد و دو سال در زمان عين الدوله با آن سختى كه داشت عمل خالصه را بخوبى پرداخت بدون اينكه شكوه از او بشود.
در اين موقع ورقه رأى منتشر شد براى اينكه اگر مجلس صلاح ميداند يا اين ترتيبى كه مذاكره شد با صديق الدوله و نصرة الممالك باشد ورقه سفيد داده شود و هر كس رأى نميدهد ورقه آبى بدهد و رأى گرفته شد ورقه سفيد 81، آبى 1.
حاجى ملك محمد- از بابت كرمانشاهيان چه اقدامى شده است؟
رئيس- تلگرافى است از كرمانشاه حالا قرائت ميشود وتلگراف رآقا سيد محمد تقى قرائت كردند قريب باين مضمون از كرمانشاه بطهران بمقام منيع حضرت اشرف امنع اتابك اعظم دامت شوكته الحاليه تلگراف مبارك كه مبنى بر تاكيد استرداد اموال منهويه بوده زيارت شد. اگرچه جواب اين مسئله را رامزاً عرض كرده بودم ولى حالا علنا عرض مينمايم تا حال با كمال مجاهدت اقدامات لازمه شده يك اندازه از اموال منهويه بدست آمده از قبيل چيت و چيزهاى غير قابل ولى اموال نفيسه را با وجود تقدينه برده اند و معلوم نيست كه چطور شد و كجا است هر قطعه و تيكه دست يكى افتاده و مردم را هم نميشود باينطور ساكت كرد قريب صد هزار تومان ميشود كه غارت شده است آنچه بنظر چاكر ميرسد حكمش اين است ثلث از اين اموال را از مال شاهزاده سالارالدوله بدهند چون او سبب بوده و ثلث ديگر را از مؤسسين و متمولين اين شهر كه محرك اين كار بودند بگيرند بدهند و يك ثلث ديگر را دولت بدهند غير از اين راه ديگر ندارد (صفاعلى).
آقا سيد محمد باقر- اينها مدعى هستند كه سيف الدوله ما را غارت كرده در اين صورت تقسيم چه جهت دارد مدعى و مدعى عليه در محضر حاضر معلوم شود حكم نمايند.
رئيس- اين تلگرافى بود كه ظهيرالدوله اتابك كرده است حكم نيست حالا مجلس آنچه راى دارد در اين باب بگويد.
آقا سيد محمد تقى- رقعه ايست از اتابك بمجلس رسيده كه منضم باين تلگراف بود قرائت ميشود قرائت كردند قريب باين مضمون بود كه تلگراف از جناب ظهيرالدوله رسيده ارسال بمجلس مقدس شد و بعرض خاكپاى همايونى رسيده مقرر فرمودند كه اين تلگراف در مجلس مطرح مذاكره شود اگر همينطور تصويب مينمايند كه عمل شودوالا به هر طوريكه مجلس صلاح دانست و راى داد همانطور مجرى خواهد شد.
وكيل الرعايا- آيا سيف الدوله را براى حفظ مال مردم فرستاده اند يا اينكه براى بى نظمى و اغتشاش فرستاده شده؟
آقا سيد حسين- اينها مدعى بر سيف الدوله هستند و ميگويند وقتيكه ميخواست حركت كند در بيرون شهر بارهاى شاهزاده را بار كرده اسباب زرگرى و شال و غيره در توى بارشان بوده پس اين ترتيب دلالت ميكند كه خود نواب والا محرك بوده.
آقا سيد مهدى- بچه جهت سيف الدوله آن اشخاص مفسد را كه دولت حكم به تبعيد آنها نموده بود اجازه مراجعت بشهر داد كه باعث فتنه شوند؟
آقا ميرزا محمود خوانسارى- من ميگويم طرف ما نيستيم جمعى آمده از دست شاهزاده سيف الدوله عارض هستند بايد شاهزاده حاضر شده جواب اينها را بدهد يا اينكه از عهده خسارت آنها برآيد.
آقا سيد محمد جعفر- بايد تكليف معلوم شود و نتيجه گرفته شود زيرا كه سيف الدوله در خانه نشسته و اين بيچاره ها هم در اين جا ويلان روزى مبالغى متضرر ميشوند.
آقا سيد مهدى- وزير عدليه در محاكمه دو نفر قوچانى حكم كرد كه سالار باين دو نفر خرجى بدهد تا محاكمه تمام شود وحالا هم حكم شود كه سيف الدوله مخارج آنها را بدهد.
آقا سيد حسن تقى زاده- هر كس مالش رفته است البته بر او سخت خواهد گذشت اين است كه بدوا براى تشفى قلب خود مجازات طرف را ميخواهد ولى طورى بايد رفتار شود كه اين بيچاره ها بى پا نشوند پس بايد اولا فكرى نمود كه اين بيچاره ها باموال خود برسند در اينجا از مجازات هر چه گفته ميشود صرف مذاكره است بايد بجهة اين فلك زده ها فكرى كرد در اينجا طورى شده كه از هر جا و هر كس وقعه اظهار ميشودبرادران ما فقط كارى كه ميكنند همين است كه دولت زود اين كار را رفع كند مثل مسئله اروميه كه ميگويند دولت در بيست و چهار ساعت اين مفسده را اصلاح نمايد در صورتيكه ابدا ممكن نيست و در ساير ممالك در اين موارد دفتر اعانه باز ميكنند و بغارت زده ها اعانه ميدهند كه از پا درنروند خوب است در اينجا هم در اينگونه موارد دفتر اعانه باز شود و هيئت وزرا قرارى در اين باب بگذارند كه از هر جا صداى فلكزده بلند شد مثل اهالى كرمانشاه واروميه و غيره اموالشان مسترد و دستگيرى شوند.
رئيس- اگر سيف الدوله چنين حكمى كرده قصدش اين نبوده كه اموال باو برسد بلكه فقط قصدش صدمه به آن اشخاص بوده حال ميگوينداو بدهد شايد او بآن اندازه نداشته باشد حال مسئله ديگرى است لازم است در آن باب اتفاق آراء شود.
آقا ميرزا محمود خوانسارى- بنده عرض ميكنم كه اينها طرف با سيف الدوله هستند و راجع بعدليه شده احقاق حق آنها بشود.
مخبرالملك- اين كرمانشاهيها امروز سه روز است وارد اين شهر شده اند تاكنون كميسيونى بجهت تحقيق دعاوى اينها تشكيل شده است يا خير؟
رئيس- حرف اين ها با حاكم آنجا يكى است در اين كه مالى از اينها غارت شده است در اين شبهه نيست.
مخبرالملك- چنين نيست اينها ميگويند طرف ما سيف الدوله بوده و همين ابذاء از سيف الدوله سرزده حالا هم ما ظهيرالدوله را شخص عاقلى ميدانيم و مخصوصا مامور رسيدگى باينكار بوده از او تحقيق شود كه درست اطلاعات و توضيحات خود را بدهندتا بعد از آن مذاكره كرده رأى داده شود.
آقا سيد محمد جعفر- در اينكه مال اينها برده شده حرفى نيست واينها هم مدعى هستند كه سيف الدوله برده است.
حال اجتهادات ظهيرالدوله كه تقسيم نموده صحيح نيست.
آقا شيخ حسين- گويامذاكرات مخبرالملك بى نتيجه ماند.
مخبرالملك- اجازه بفرماييد در خصوص مطلب اول عرض نمايم و يك اساسى نگذاريم اگر بناست باينطور عرايض دراين مجلس رسما رسيدگى شود فورا كميسيونى دائمى منعقد شود كه هر موقع اينگونه اشخاص آمدند فورا رسيدگى شود واگر هم بايد باين مطالب رسيدگى نشود آنهم فورا بعدليه رجوع شود.
آقا سيد حسن تقى زاده- تكليف دولت اينست آنهاييكه اينطور غارت و بى پا شدند بآنها جا بدهد و همراهى و اعانت كند كه بتوانند زندگانى نمايند يك مسئله ديگرى هست كه اگر كسى مقتول شد و ورثه او از عدم استطاعت يا بجهات ديگر به بمحكمه عدليه حاضر نشوند بر دولت است كه فورا دنبال كند و آنطرف را مجازات سياسى نمايد اما در اموال منهويه ازين اشخاص چون بشخص حكومت اطمينان و اعتمادى هست و آدم بى غرضى است از او تحقيق و استفسارى كرده و چيزى هم درين باب نوشته نيايد فورا اين رأى وارد كرد بايد دوباره از او استفسار شود كه توضيح بدهند اما اينكه اين ها با سيف الدوله مدعى هستند منافات ندارد بايد از روى قانون شرع بروند محاكمه كنند.
مخبرالملك- مجلس يا بايد كميسيون دائمى براى رسيدگى عرايض عارضين و متظلمين داشته باشد كه بمحض ورود آنها در عمارت بهارستان در مقام تحقيق و رسيدگى برآيد و زودتر عمل آنها را ختم نمايدو يا اينكه از اول بايد آنها را به عدليه فرستاد و مراقب باشد كه علمشان به حقيقت بگذرد.
آقا شيخ حسين- عنوان مخبرالملك بى نتيجه نماند ما اگر بخواهيم بتمام عرايض جزئى رسيدگى كنيم نميشود ولى مثل عمل كرمانشاهيان بايد در كميسيون مجلس باشد.
رئيس- اينطملب غلط است كميسيون براى رسيدگى عرايض نبايد در اينجا باشد غرض او هم اينست كه نبايد باشد ولى اينكه عرايض بمجلس نيايد آنهم نميشود جلوى مردم را گرفت بايد آن عرايض را رجوع كرد بعدليه و خواست حالا در باب اين محاكمه چه رأى ميدهيد.
مخبرالملك- اگر من بودم تا حاجى سيف الدوله محاكمه نميشد نميگذاردم كه او بيايد اينگونه محاكمات بايد در مجلس بشود حالا هم عقيده من اينست كه حاجى سيف الدوله برود در كرمانشاه آنجا هم محكمه شرعيه است و هم محكمه عرفيه صحيح و امارات و شواهد در آنجاست بعد از محاكمه و رسيدگى مراجعت نمايد.
رئس- پس نتيجه اين شد كه رجوع شود بعدليه و مجلس هم مراقبت تامه نمايد تا احقاق حق شود.
وزير ماليه- مقصود من در خصوص بانك بود و قرار شد امروز شروع شود ممكن نشد حالا هم شروع كنيم ميگويم كه چونكار اهم است همه فكر نماييد ولى يك مسئله از آنرا ميگويم و چندين مرتبه هم در كميسيون مذاكره شده است و با وكلا هم مذاكره بميان آمده است كه از براى استخدام يكنفر مدير از خارجه لازمست و تاخير هم صلاح نيست حال اگر صلاح ميدانيد كه تا مذاكره بانك تمام شود او را ميخواهيم و بايد در كار علمى معلمى گرفته شود ولى نه اين كه اختيار كل باو داده شود و بايد رئيس كل او نباشد بلكه معلم بايد باشد عقيده بنده اينست.
آقا سيد محمد جعفر- اگر طايفه باشند كه كمتر غدربما كرده باشند خيلى خوبست اگر از فارسى ها باشدبسيار خوب است.
وزير ماليه- يك مطلب ديگر هست كه مقصود ما اينست كه مبادله با ساير بانك نماييم واين مطلب بايد با اهل مملكتى باشد كه بتوان جلب پول با آن نمود پس حالا بايد تاخير نيفتد ولى براى مخارجش شايد وكلاى بانك ايراد نمايند كه ماداميكه بانك تأسيس نشده چرا بى جهة پول بدهيم دراين مورد عقيده بنده اينست كه اين مخارج را دولت بدهد ضرر ندارد زيرا كه ميتوانيم از قبل او متنفع شويم.
مستشارالدوله- عمل ماليه خيلى سخت است و تمام مثل اين رشته را خيلى اهميت ميدهند وميدانند كه ما خيلى محتاج باينگونه اشخاص در شعبات ماليه هستيم و قبل از آنكه بانك تاسيس شود ما ميتوانيم از اين اشخاص استفاده نماييم مثل عمل ضرابخانه كه فعلا خيلى بى نظم است و عيار مسكوكات ما معلوم نيست پس در اين صورت تا ماداميكه بانك تاسيس شود حقوق اين شخص را كه از خارجه خواسته اند دولت بدهد ضرر ندارد.
مجلس ختم شد.
</section>
<section type="session" number="130">
جلسه: 130
مذاكرات روز پنجشنبه 28 جمادى الثانى دارالشوراى ملى‏
خلاصه مذاكرات روز سه شنبه 26 را آقا سيد محمد تقى قرائت كردند.
لايحه از طرف وزارت داخله رسيده وبد قرائت شد قريب باين مضمون شرحى كه در خصوص خالصه و تفاوت عمليكه نصرةالمالك و صديق الدوله متقبل شده ند واصل موجب استحضار گرديد بطوريكه مجلس متذكر هستند چند فقره را كه لازم است در خير و نفع دولت و ملت ملحوظ گردد لايحه در اين خصوص بجناب اقبال الدوله داده شده كه از روى تحقيق جواب صريح بدهند اگر تا امشب جواب نرسيد تا فردا جواب تحقيقى داده خواهد شد و بمجلس مقدس ايفاد ميگردد.
رئيس التجار- شخص محترمى كه اسمش را در كميسيون گفته ام حاضر است كه امسال سه هزار خروار جنس علاوه بدهد و خواهش كرده است كه اسمش قبل از اختتام عمل محفوظ باشد و در حقيقت اين مسئله مثل اين است كه خود بنده بخواهم.
وثوق الدوله- بلى امروز رئيس التجار اين مسئله را اظهار داشتند چون مطلب اهميت داشت گفتيم امروز فردا صبر مينماييم آنشخص هم بايد قبل از وقت معرفى شود البته كميسيون هم بضرر دولت راضى نخواهد شد.
رئيس- گويا اين مطلب تمام شد.
وثوق الدوله- يا آقايان وكلا تصويب مينمايند كه در صورتيكه اين تفاوت را اين شخص قبول نمود بدهد و صديق الدوله و نصرةالممالك هزار خروار علاوه ميدادند هر كدام انفع باشد قبول كنيم. لايحه از طرف شاهزاده سليمان ميرزا و يحيى ميرزا رسيده بود قرائت شدقريب باين مضمون خدمت آقاى رئيس دارالشوراى ملى زحمت ميدهند از قراريكه مسموع شد روز سه شنبه گذشته بعضى از وكلاى دارالشوراى ملى اظهار داشته اند كه اين بندگان در شب دوشنبه مابين طلابيكه از راه خيرخواهى بعموم مردم عرض كرده ايم نسبت بآقايان وكلا بى ادبى شده است و مابين عرايضمان بعضى مطالب شنيده اند كه بعقيده آنها در جزو سيئات كبير محسوب ميشود در مقام مدافعه بتوسط عالى بعموم وكلاء عرض ميكنيم كه اين بندگان بشهادت هيئت نظارت بهيچوجه من الوجوه اطاله لسان نسبت بوكلا دارالشورى نكرده ايم و كمال شرف و افتخار را داريم از اينكه وكلاى مجلس اين بندگان را شرافت داده و در تحت استنطاق ميخواهند وارد كنند.
چقدر براى ملتى شرف وافتخار است كه پارلمنتش بامور عدليه مملكتى دخل و تصرف مينمايد و در مملكتى كه هنوز قانون بمحل اجرى گذاشته نشده است بمجازات آن ميپردازد.
و باز كمال افتخار داريم از اينكه ساعتى در حضور وكلا ميتوانيم بطور دلخواه عرايض خودمان را عرض كنيم و شايد بعضى از وظايف آنها را معروض داريم زيرا بدبختانه بعضى از آقايان وكلا اضطراراً بهيچوجه بوظايف خودشان عمل نميكنند و گذرانيدن وقت را يكى از محسنات دارالشوراى ميدانند.
كمال شرف را داريم از اينكه ملت پس از آنكه مجازات خائنين را داد و دست تعدى ظالمين را از سر اين رعاياى فلك زده كوتاه كرد و قوانين لازمه براى اجراى قوانين الهى نوشت، اصول امور ادارات را مرتب نمود. وزارتخانها را ترتيب داد و مردمانى را كه خونهاى ناحق ريختند بمجازات قانونى رسانيد فقر و مسكنت اين ملت را رفع نمود و اشكهاى خونين مظلومان را باب شفقت و عدالت شست و شو داد و اين دل گرفته ايرانيان را بواسطه اجراى قوانين شاد نمود. ديگر مجلس كارى ندارد و نبايد بامرى رسيدگى نمايد مگر بجزئيات امور عدليه مملكتى و مابين كلماتيكه اين بندگان يك ساعت براى خيرخواهى ملت عرض كرده ايم دو سه كلمه خودشان اختراع نمايند و مجازات آن كلمات اختراعى را بخواهند چرا بيجهة وقت حجج اسلام كثرالله امثالهم را تلف مينماييد. آخر اى وكلاى دارالشوراى ملى چرا از وجود اين اشخاص بزرگ تاريخى دنيا منتفع نميشويد چرا تا وقت است قوانين لازمه را نمينويسيد شما را بخدا ووجدان و شرافتمان قسم ميدهيم بيشتر از اين مسامحه در امور نكنيد و اين ملت واژگون بخت را بيشتر از اين سرگردان نگذاريد.
شيرازه امورات از هم پاشيد. دشمنان خارجى از اطراف وطن مقدس را احاطه نمودند داخله مملكت بواسطه ظلم مغشوش تر از سابق است باسم اينكه مجلس مقدس حكم كرده است حكام در اطراف ظلم را چندين مقابل از سابق زيادتر كرده اند اگر اين بندگان بايد مجازات شويم و يا اينكه براى حرفهاى نزدنى در تحت محاكمه درآئيم محاكمه شده بمجازات خواهيم رسيد وليكن عاجزانه تمنا مينماييم كه قانون اساسى را در تحت مذاكره بياوريد و بيشتر از اين ملت را سرگردان نگذاريد چون بيشتر از اين نميتوان وقت عزيز وكلاى محترم را تلف كرد لهذا در پايان اين عريضه وقت را غنيمت دانسته و تمنا مينماييم كه زودتر اين مجلس استنطاق را فراهم نمايند.
تا سيه روى شود هر كه در او غش باشد
و بدين وسيله تجديد احترامات فائقه مينماييم.
 (يحيى و سليمان).
آقا سيد محمد تقى- اين لايحه نوابان خيلى بموقع وايراداتى كه كرده اند صحيح است و اغلب مطالبى كه اظهار شده مطالبى است كه خود ما عنوان ميكنيم اما اين كه گفتند كه ما نسبت رشوه گرفتن بوكلاء عظام نداده ايم رفع اشتباهى است و همين قدر ما را كافى است اما اين كه گفته اند هر چه زودتر محاكمه بميان آيد.
تا سيه روى شود هر كه در او غش باشد.
مطلبى است صحيح البته بايد محاكمه شود تا مطالب روشن شود.
آقا ميرزا سيد علينقى- گويا غرض حضرات اعتذار بوده است.
آقا سيدمحمد تقى- مقصود اعتذار نبوده بلكه محاكمه خواسته اند.
آقا شيخ حسين- مال مردم و خون خلايق را خداوند حرام كرده حضرات چون خودشان را از اهل تدين و تمدن ميدانند عرض ميكنم كه دول متمدنه ميگويند هر اجماعى خوب است مگر اجماعاتى كه از آن ضررى مترتب گردد ما قانونى وضع كرديم كه وزيرى را كه معين ميكند ماداميكه سلب اطمينان مجلس از او نشده باشد بحال خود باقيست نه اينكه هر كسى اجماع نمايد كه ما فلان وزير را نميخواهيم فردا خواهند گفت فلان شخص را نميخواهيم خوب است قانونى وضع شود كه اين طور اشخاص در اين اجماعات چنين نطقها را نكنند.
آقا ميرزا حسين شهيدى- ما بهر صورت در محاكمه حاضرم اگر در كميسيون ميگويند حاضريم چنانچه درعدليه هم باشد حاضريم.
حاج سيد نصرالله- بعد از آنكه مردم جمعى را طرف اعتماد خود دانستند كه در امور آنها ناظر باشند و اصلاح نمايند ماداميكه از آن هيئت ملت سلب اطمينانشان نشده باشد چند نفرى نميتوانند پاره عنوانات اظهار نمايد و در كارهاى آنها دخالت كنند حال اين مطالبى كه اظهار شده بايد تحقيق شود اما اينكه بعضى تكاليف مجلس را معين كرده اند آنها حق اجبار ندارند چنانچه مطلبى داشته باشند بايد اخطار نمايند مطالبى كه در اين لايحه نوشته شده هر گاه از راه اخطار است عيبى ندارد ولى حق اجبار ندارند درخصوص نسبتهايى كه داده شده و آنها ميگويند ما نگفته ايم من نميدانم اگر كسى نشنيده است كه هيچ والا بايد تعقيب شود.
حسام الاسلام- آنها ميگفتند تسامح ميكنند چون در اينجا حاضرند ميبينند ولى سايرين كه درجاهاى ديگر هستند اطلاع ندارند.
حاج سيد نصرالله- نسبت تسامح رديف خيانت است هر كس در اين مجلس تسامح نمايد بوظيفه خود عمل نكرده.
آقا سيد جعفر- همه ميدانيد كه ما در اينجا نشسته ايم و حال آنكه بايد جد و جهد كنيم و همين طور وقت ما ميگذرد.
حاج سيد نصرالله- پاره تسامح در مقدمات است و پاره دراصل عمل است اين مطلب بايد معلوم شود.
وثوق الدوله- مطلبى كه در روزنامه نوشته شده بود همين قدر است كه ما وكلاى امين كافى نداريم و همين لايحه هم كه نوشته شده مشعر بر همين مطلب است كه وكلا قصور در كار دارند عقيده بنده اين استكه اين مطلب تعقيب شود.
آقا ميرزا حسين شهيدى- اگر اين مطلب تعقيب نشود اسباب خواهد شد كه ما را هر روزه دچار اشكالى نمايد.
دكتر ولى الله خان- پريروز بعد از ختم مجلس بنده بودم نشنيدم كه چنين نسبتى بآقايان بدهند ولى در روزنامه ديدم كه نوشته است ما وكلاى امين نداريم دارالشوراى ما جديد است و در ساير جاها از اين اتفاقات واقع ميشود و روزنامه نگاران در ساير جاها هم همه وقت اين طور مطالب را در حق وكلا مينويسند مثل اينكه امسال در يكى از روزنامجات فرانسه نوشته بودند كه امسال وكلاى پارلمان كارى نكردند جز اينكه حقوق خود را زياد كردند. و حال آنكه كارهاى زياد در آن دوره سال كردند.
حاج سيد نصرالله- اعتقاد بنده اين است كه اين مردم را طرف اعتماد خود قرار داده اند حالا اين چند نفر را نميرسد كه بعضى نسبتها را بدهند اگر دادند بايد فر فرد آنها را دفع نمايند.
دكتر ولى الله خان- وكيلى در فرانسه با پاپ راه داشت كاغذى از او بدست آوردند و كار را پيش بردند پس نبايد جمعى نسبتى دادند تعقيب كرد.
آقا ميرزا فضلعلى آقا- اين اشخاص چيزى گفته اند و روزنامه نگار هم چيزى شنيده و نوشته اگر از وكلا كسى هست كه طرف بشود خيلى خوب و همچنين در ساير مردم هستند اشخاصى كه مدعى اين ها واقع شوند اينهم معلوم شود والا بهمين مذاكرات وعذريكه خواسته اند كفايت مينمايند.
آقا شيخ حسين- اين دو شاهزاده گفتند كه ما اين حرف را نزده ايم و اين آقازاده خودم گفتند دارالشوراى ما جديد است ولى من ميگويم قانون اسلام ما قديم است و بايد بموقع اجرى گذاشته شود و عقيده شخصى بنده هم در اين باب اين است كه گذشته است ولى بعد از ازن بايد قانونى وضع شود كه كسى حق نداشته باشد اينطور نطقها كرده و مجلس را مشغول دارد.
وكيل الرعايا- اين شخص از روى فكر نوشته است و ما وقت نداشتيم كه فكر كنيم اين مرد نوشته است كه من نگفته ام آنهاييكه نسبت را بمن داده اند ثابت نمايند وانگهى در ساير مطالب هم ببينيد آنها حق اخطار دارند يا خير بعقيده بنده حق اخطار دارند (جمعى گفتند حق اخطار دارند).
وزير ماليه- در خصوص بانك مقدمات آن و لزومش را مكرر گفته ام اگر باز هم لازم است عرض نمايم يا شروع باصل مطلب شود پريشب درخصوص مديريكه لازم است گفتگو شد كه قبل از تأسيس خواسته شود؟ (گفتند عيبى ندارد).
حسن عليخان- از كدام مملكت خواسته ايد.
حاج ميرزا آقا- اگر از طايفه زردشتيها باشد بهتر است.
وزير ماليه- اين مسئله بانك خيل مهم استكه بايد با نهايت جمعيت حواس دقت كنيم تا نتيجه بگيريم آن روز صحبت شد گفتيم كه بجهت اينكار يكنفر عالم لازم است و خود اين عمل هم خيلى مربوط بماليه است آن روز بعد از مذاكرات لزوم آن راهمه تصويب كردند معلوم است هر كسى را كه بسمت معملى خواستيم نهايت دقت در باره او بعمل مى آيد كه مفسده بر آن مترتب نشود.
حاج امام جمعه- اول در فكر مملكت باشيد ببينيد مملكتى باقى ميماند آن وقت ترتيب بانك را بدهيد.
وكيل التجار- بنده ميخواستم بدواً عرض كنم كه اگر كسى بپرسد كه ما اينجا چه ميكنيم و چه اقدامى كره ايم چه خواهيم گفت تاكنون يكى از ادارات ما مرتب نشده هر مطلب جزئى را كه بيك جايى رجوع كنيم با اين اوضاع همين طور مهمل و كارها در هم ميماند.
رئيس- مقصود اين است تلگرافى كه رسيده قرائت شود و عقيده بنده بر اين استكه اين تلگراف راجع باشد به پريروز امروزه از تلگرافخانه خبرى تازه نرسيده (تلگراف ارويمه بلى بر تعديات و تجاوز عشاير و وقوع نهب و قتل قرائت شد خيلى موجب رقت حضار گرديد.)
مستشارالدوله- اين دو محلى كه اسم برده شده يكى طرف مغرب است يكى طرف مشرق از اينكه فهميده ميشود نصف دايره شمالى را تصرف كرده اند و قتل وغارت زياد نموده اند تلگرافى از امامقلى ميرزا رسيده بود و بتوسط تلگراف حضرت اشرف را خواستيم كه شهر بيايند و اقدامات فورى بشود بعد معلوم شد در اين موقع اقدامات لازمه بعمل آمده و خيلى تلگرافها شده سوارها و سركرده ها و سرتيپها وغيره را هم اطلاع داده اند گويا باعث تجرى هم همان عشاير داخلى بوده اند ولى اطمينان آنها هم بعشاير آنها است اگر اين اقدامات امروزه چند روز قبل ميشد اين طورها نميشد دولت همين قدر گفت بوسائل پلتيكى كه دوستى دولتين برقرار بماند رفع گردد ولى ملت بايد بتواريخ سابق رجوع كند و فتوحات و جلادتهاى پيشينيان از اجداد خود را ببينند و بدانند كه مايه پيشرفت امور در دنيا بسته بيك همت راسخى است كه از پيش آمد مهلكه خائف نباشند و با چنين اهميتى نمونه از اسلاف خود را در مواقع آتيه بعالميان نشان بدهند.
احسن الدوله- ما بضعف قلب مبتلا هستيم هر صحبتى كه ميشود گريه ميكنيم مرد نبايد گريه كند از گريه كار پيشرفت حاصل نخواهد كرد بايد مردانه اقدام كرده الان بيست روز است اين اخبار از اروميه رسيده است و هيچ اقدامى نشده هر چه در اينجا وكلا از وزارت داخله توضيح بخواهند جواب داده ميشود كه اقدامات پولتيكى شده است ما نميدانيم كه اين اقدامات پولتيكى سياسى كه در پرده است چيست. چرا نبايد معاون وزارت داخله همه روزه در اينجا حاضر باشد تا ببينيم چه اقدام كرده اند.
حسام الاسلام- اين مملكت كه معشوقه ما است داراى جسم است و بيك جان جسمش خاكى است جانش اسلامى دو هيئت بايد باشد كه اين معشوقه را حفظ كنند يكى هيئت وكلا كه بايد اين مملكت رآرايش كنند و يكى هيئت وزرا كه ضامن حفظ آن هستند هر وقتى كه از اطراف خبر ميرسد كه پاى اين معشوقه را ميخواهند قطع كنند ما بايد از وزرا جداً حفظ آنرا بخواهيم كه نگذارند ما بايد معلوم كنيم كه از اين تلگرافات چه فايده حاصل شده تا تكليف معلوم شود اگر نميتوانند استعفا بدهند.
حاج امام جمعه- 18 اين ماه تلگرافى از اروميه رسيد كه ما راپورتى باتابك داده ايم بگيريد ببينيد ترتيب اروميه چيست تاكنون هيچ اقدامى در آسايش و راحتى آنها نكرده اند باز همان داد و فرياد بود كه ميكنند ما قدرى دلدارى داديم جواب ميدهند از دلدارى دادن حفظ مملكت نميشودمن حالا ميخواهم بدانم از آن روز كه اخطار شده است چه اقدامى كرده اند حالا هم اگر صبر كنيم خواهند گفت اقدامات مجدانه شد اينها بكار نخواهد خورد.
حسام الاسلام- من ميگويم اين قشون كه در آنجا هست چرا جلوگيرى نميكند.
حاج امام جمعه- اين حرف را نزنيد سبب اين است كه اغلب قشون آنجا سنى است و رعيت هم آنطور كه بايد تمكين نميكند از اين طرف وزرا هم اهمال ميكنند حال دول همجوار هم معلوم است اينهمه بلاها بواسطه يكنفر رعيت آمريكائيست كه كشته شد و باعث اينكار هم عشاير بوده اند.
وكيل التجار- وقتيكه دولت روس با ژاپن جنگ داشت امپراطور شخصا مى آمد ميانه عسكر و اردوئى كه مهيا براى جنگ شده بودند آنها را ترغيب و تحريص ميكرد اما وزرا ما رفتند در دو فرسخى و هر كس عرضى دارد بايد برود آنجا آنهم دست رسى ندارد در اينموقع بايد وزرا و سردارها و وكلا در يكجا جمع باشند و مشورت نمايند ديگر اينكه باين سردارها بايد گفت كه شما سالها از خاك اين مملكت متنعم شده ايد و از مال ملت و دولت خورده ايد آيا در اين موقع چه اقدام كرده ايد از مأمور شدن فرمانفرما و رفتن او بتنهاى چه حاصل بايد از پشت سر باو مدد و كمك رساند يا نه؟
آقا ميرزا محمود خوانسارى- ما اگر از حالا تا ده ساعت ديگر در اينخصوص گفتگو كنيم فايده ندارد بحال آذربايجان. بايد ببينيم وزراء چه اقدامى كرده اند دو نفر وزير اينجا حضور دارند.
وزير علوم- شما چند نفروزير مسئول داريد ولى معنى مسئوليت را نميدانيم چيست اين خبر اروميه در چهل روز قبل مذاكره شده و گفته شده بود باينكه بيش از اين نميشود تحمل كرد بالاخره گفتند كه وزراء مسئول هستند بايد اقدام نمايند بصواب ديد همان وكلاى آذربايجان قرار شد كه فرمانفرما برود در ا" اوقات وقعه اردبيل هم در پيش بود اين اظهار هم از طرف وكلا شده وزرا هم پسنديدند حتى راى گرفته شد اكثريت آراء برفتن فرمانفرما شد و قبل از اينكه وزرا در اينخصوص فكرى نمايند خود فرمانفرما اظهار داشتكه هفتاد هزار تومان بايد بدهند آنهم از ماليات قبول نميكرد با اين شرايط و قيود در اين بين از انجمن ملى تبريز تلگراف رسيد كه فرمانفرما نبايد بيايد و اگر بيايد او را راه نميدهيم و چه و چه در اين هنگام هم وزراء معنى مسئوليت را فراموش كرده اند و هم وكلا و در اين بين چند دفعه مذاكره حكومت آذربايجان شد چند نفر را اسم برده اند كه صلاحيت دارند فرمانفرما، علاء الدوله، سپهدار هر يك از اينها را يك عيبى گرتفه اند باز فرمانفرما را صلاح دانسته اند تا اينكه اين خبر ساوجبلاغ رسد برئيس قشون آذربايجان گفته شد كه افواج حاضر بشود گفتكه خبر داده اند حاضر نميشود پول ميخواهند تا اينكه اين خبر اروميه رسيد همينطور كه حاج امام جمعه گفتند اكثر آنها سنى هستند و خودشان مشغول قتل وغارت ميباشند در اينصورت چطور جلوگيرى از دشمن مينمايند دولت عثمانى تا حال چنين اقدامى نكرده بوده كه اينطور فتنه برپا شود حال بهانه عشاير ما را بهم انداخته محرك شده خودش هم اقدام كرد پس بايد كارى كرد كه درست از همه جا جلوگيرى شود و از اين طرف هم دولت سفرا را ديد تلگرافات بجاهاى لازم شده كه بقانون بين الدول گفتگو شودو اقدامات داخلى نيز آنچه كه فعلا لازم بود نمودند فرمانفرما كه بحكومت و رياست قشونى با يكنفر سردار و سوار از اينجا حركت ميكند جهانشاه خان از خمسه وافواج قزوين و ساير جاهاى ديگر هم مامور شدند كه بروند امروز هم حكم شده كه قواى محلى اروميه هم جمع شوند و مشغول مدافعه باشند از قراچه داغ هم ايل چليپانلو ميروند آنجا هم كه عسكر حاضر دارد از اينطرف هم كه اقدامات سياسى شده و ميشود حالا در عوض اين اقداماتيكه وكلا بايد بما قوه بدهند اتصالا تكليف استعفا ميكنند و بخيالشان كه امروزه وزارت يك آش دهن سوزى است در اين حالت انقلاب و هيجان مملكت كه شب و روز آرام و قرار از ما مسلوب است چرا بقول عوام اين آش دهن سوز را دو دستى گرفته ميخوريم بجهة اين استكه نگويند شما در زمان راحتى و نعمت وزارت ميكرديد و حال كه زمان سختى و شدت است استعفا ميدهيد وانگهى آخر ما هم افراد اين ملت هستيم تكليف وطنى ما استكه حاضر باشيم واقدام كنيم و خدمت بوطن نماييم تا اين مذاكرات را بنماييم و با هم در مقام بحث و جدل برآييم كار از دست رفته و ما راه را از چاه تميز نميدهيم فكر اينرا بايد كرد كه اين سوارها و قشون كه حال در آنجا جمع ميشوند و كار عقب پيدا كرد پول لازم دارد فكر آنرا بايد كرد سركرده ها هر كدام عذر ميآورند از مجلس هم كه غير از چماق استعفاء چيزى شنيده نميشود اگر استعفاى ما مثل گوش ميرزا موسى مملكت را اصلاح مينمايد ما هم حاضريم كه استعفا بدهيم شايد در همين خايل هم باشيم در اينجا ميگويندكه چرا اقدام فورى نميكنيد اقدام فورى اسباب لازم دارد كو راه آهن ما كو پول كو ساير لوازمات تا اقدام فورى شود.
حسام الاسلام- اينها كه شما گفتيد عذر است وزير اعتذار غير از وزير كار است ما از شما كار ميخواهيم.
آقا سيد محمد جعفر- من امروز بر حسب وظيفه ودين اسلاميت خود بايد جواب شما را بگويم مثلا شعاع السلطنه چه حق دارد كه يكصد و پنجاه هزار تومان مواجب ميگيرد و همچنين سايرين هر كدام آنهمه ميبرند ميخورند پارك ميسازند ميل و مجسمه ميخرند اينها مال كيست واز كجا آمده ما ميدانيم شما خيلى آدم زرنگ و باعلم هستيد ولى بالله شماها تمام اين كارها را براى اين ميكنيد كه مردم بتنگ بيايند و راضى باستبداد بشوند ميگوييد پول نداريم شما پول نداريد ما داريم خزينه دولت را كى برده است ماليات را كه زيادتر كرده ايد گمرك را كه افزوده نموده ايد اينها كجا ميرود و چه ميشود كمتر ميل بخريد خدا ميداند كه من خودم حاضرم با شماها جهاد كنم.
وزير علوم- همه اينها صحيح است هيچكس حرفى ندارد واول مصدق بنده هستم ولى من ميگويم اين كارها پول لازم دارد شما ميگوييد پول را شما برده ايد بياييد استنطاق كنيد كه پيش هر كس هست بگيريد حال امروزه كه كسى از شما پول نميخواهد ولى ميگوييم واقعا چنين نيست كه ما كوتاهى داريم و راضى باينطورها هستيم بلكه كار علل دارد و اين علل هم از سنين عديده فراهم آمده.
آقا سيد محمد جعفر- شما امروز بايد مثل صدر اسلام رفتار نماييد شما هم از افرادملت هستيد بايد خودتا حاضر شويد پول رازم است بدهيد جهاد است بكنيد از نشستن در پارك و كس را بخود راه ندادن كار درست نميشود.
حاج سيد نصرالله- در اينجا يك سئوالى از وزير ماليه دارم شنيدم با اين بى پولى كه مبلغ سى و پنجهزار تومان مخارج قهوه خانه و نهارخانه را اضافه كرده برات صادر كردند حواله داده اند بوزير ماليه و دويست هزار تومان هم براى مسافرت به پشت كوه اينها صحيح است.
وزير ماليه- هنوز نداده اند ولى مذاكره نشده واز بابت پشتكوه اطلاع ندارم.
وكيل الرعايا- فرمايشات وزير علوم تنها صحيح است ولى يك اشتباه شده و آن اين است كه فرق است مابين وزيريكه شش ماه است وزير مسئول شده با وزيريكه سالها است خون ملت و ثروت اين مملكت را خورده و برده بايد اول آن شخص جلوى گلوله بيفتد والا بايد او را تكه تكه كرده عوض گلوله جلوى دشمن انداخت.
آقا سيد حسن تقى زاده- بين وزرا وملت در سابق بعد بين المشرقين بود آنچه بود تمام اين پرده بود و ملت صد يك آنها را نميدانستند ولى بعد از مشروطيت يك اندازه اصلاحى در كار شده وملت بعضى چيزها را فهميده اند حال بعضى از دولتيان هستند كه مثل سابق ميگويند ملت هيچ حقى ندارند و بعضى هم از ملت هست كه ميگويند دولت هيچ حقى ندارد اين هر دو غلط و راجع بسوابق ايام است و همين افراط و تفريط بود كه باعث اين خرابيها شده واينهم كه هر چه بگويند واعتذار بخواهند نميتوان گفت كه وزراء بحدى خوب هستند كه مجلس هم حق اعنراض بآنها ندارد بلى در اين خصوص اقدامات نمودند اما در ساير دول اينطور اتفاقات كه روى ميدهد فورا خود وزيران مطلب را ميآورند درمجلس اما اينجا بايد از طرف مجلس اخطار شود و آنهم بعد از يازده روز اقدامات شده صحيح است ما بايد از سوء ظن خود بوزرا بكاهيم اما آنها هم اگر ميخواهند كه مردم حرفى نگويند بايد كارى كنند كه چشم را كور كنند تا نبينند كه زبان بگويد والا از زبان بريدن كار درست نميشود بلكه چشم آخر خواهد ديد و ما بايد آن سوء ظن سابق را كنار گذاشته بشدت از وزرا كار بخواهيم و آنها هم بايد بما كار ارائه نمايند.
وزير علوم- هنر ما منوط بكار خواستن مجلس است البته مجلس هر قدر بيشتر بخواهد ما هم بيشتر اقدام خواهيم كرد اما معلوم است پيشرفت هر اقدامى موكول و منوز بجمعيت اسباب آنكار است امروز هم همه ميدانيم اسباب مهيا نيست و بالعكس موانع هم از براى پيشرفت كار حاصل است البته در يك دو سال ديگر هر كس جاى ما باشد يا شايد ما خودمان باشيم بيقين پيشرفت كار دو برابر خواهد بود حالا عجالته بايد كارى كرد كه موانع مرتفع شود آن وقت ما هم ثابت ميكنيم كه يكدرجه بيشتر از قوه خوامان اقدام كرده ايم.
وكيل التجار- در مسامحه همينقدر كافى است كه در چنين روزى كه نواب و معاون هر يك از وزارتخانها بايد در اينجا حاضر باشند و گفتگو نمايند شما از طرف وزارت داخله و وزارت جنگ وكالت ميكنيد. وزير علوم- چه ضرر دارد؟
احسن الدوله- در اين مدت يك دينار به سرباز و سوار آذربايجان نرسيده آيا ببينيم پولى حواله كرده اند و داده شده با آنكه حواله نكرده اند البته سرباز وسوار پول ميخواهد پول بيد بآنها داد و بهر كار مشكلى واداشت.
وزير ماليه- در اين موقع پول داده نشود در چه موقعى داده خواهد شد با وجود آنكه ارباب حقوق در اينجا متصل مطالبه ميكنند گفتم اين مخارج مقدم است و هر قدر لازم است اطلاع بدهند تا حواله بدهيم و حواله هم داده شد.
آقا سيد حسين- قاضى فتاح با آن تقصيرات كه سابق داشت واينجا حبس بود ميگويند مرخص شده در روز پنجشنبه ميرود و حال آنه بواسطه شرارت در اينجا توقيف شده بود.
وزير علوم- اگر ما مصلحت بدانيم چه بايد كرد اگر وزير داخله اذن داده است وزير مسئول است برود قول او متبع است.
آقا سيد حسين- اقداماتى كه از قوه فعلا برنمى آيد نميخواهيم ولى همان استعداداتى كه در مورد سالارالدوله مهيا شد همان استعداد را در همين جا هم مهيا كنند.
وزير علوم- مسئله كرمانشاه و نزديك بودن ايل كلهر و ساير ايلات غير از مسئله اروميه است و در اينجا دو نظر است يكدشمن داخلى است با نظرات ديگرى كه نميشود گفت.
آقا سيد حسين- مذاكره شد كه حسين قليخان و داود خان هم بروند چطور شد آيا بآنها اطلاع دادند يا خير؟
وزير علوم- اينهم امروز صلاح نيست.
آقا ميرزا محمود- ما بايد امروز كارى بكنيم كه چاره اروميه بشود بعضى از وكلا گله گزارى كردند و بعضى اعتراضات از سوابق گفتند بعقيده بنده اين فوج قزوين هم بدرد نميخورد.
مستشارالدوله- فوج خوى الساعه قرار شد برود سوار قراباغ تا چند ساعت خواهند رفت سوار چليپانلو تا چهار روز ميرسند ينها كه جمع شدند دشمن باين قدر نميتواند جسارت ورزد آقا خان هم در آنجا هست امروز بر رسيد خودش مشغول مدافعه است غرض از عرايض بنده اين بود كه اگر محرك خارجى هم در ميان هست دست طمع بشويد.
وزير علوم- در اينموقع لازم است بعضى عرايض را اظهار نمايم سابق بر اين هر وزيرى كه روى كار ميآمد چند روزى مشغول كار بوده بعد تا وقتى كه معزول ميشد بايد مدافعه با اشخاصى كه از پيش مصدر كار بودند واز براى او اسباب چينى ميكردند بكند اما حالا وزرا از دو طرف بايد مشغول مدافعه باشند يكجا مدافعه سابقه يك جا مدافعه از سوء ظنى كه نسبت بآنها هست در اين شهر انجمنهاى متعدد تشكيل داده شد هر يك بعنوانات مختلف در كار سياسى مملكت دخالت ميكنند ما مجبوريم كه در هر انجمنى يك نفر دو نفر داشته باشيم كه از ميزان خيالات آنها مسبوق شويم ميپرسم اجزاء انجمن چه حق دارند كه در كار سياسى دخالت كرده كاغذ بنويسند و فشار بياورند نزديك است مجلس شوراى ملى در ميانهگم شود انجمن خيلى خوب است منكر حسن او هم نيستيم و از لوازم مجلس است ولى انجمن بايد وظيفه مخصوصى داشته باشد ترويج صنايع نمايد تاسيس مدارس ومكاتب كند نه اينكه در امورات سياسى حكومت دخالت نمايد غرض اعتراض نيست مقصود اين است كه بايد اين اختلاف را كنار گذاشت با هيئت وزرا باتفاق مشغول اصلاح كار باشيد آن هم هر روزه يك مقدارى و البته تا تمام امور مملكت اصلاح شود طول خواهد كشيد چنانچه دولت ژاپون با آن جمعيت اسباب چهل سال طول كشيد در اينجا هم مسلما طول خواهد كشيد.
حسام الاسلام- مقصود مدافعه و معارضه نيست بلكه مذاكره است ملت بما فشار ميآورند ما هم بشما فشار ميآوريم آن مدافعه اولى را بگوييد تا رفع كنيم.
وزير علوم- همه شماها آن مدافعه را از همه بهتر ميدانيد.
حاج امام جمعه- گمان ميكنم بايد اغلب اوقات ما بمدافعه بگذرد هر وقت شما در اينجا مياييد هر مطلبى كه اظهار ميشود بايد مدافعه كرد اصل مطلب هم از ميان ميرود اگر بگوييم كه خيلى خوب كار ميكنيد ميبينيم هيچ كارى پيشرفت حاصل نميكند. در مسئله فرمانفرما حق بجانب شما است كه در آنروز از طرف آذربايجان امتناع شد ولى انصاف ميخواهيم در اين مدت از براى حكومت آذربايجان غير از فرمانفرما كسى را معين كردند و آيا ممكن است بيش از اين اقدام نماييد يا خير اگر بگوييد خير هيچكس تصديق نخواهد كرد در اين مدت يازده روز اگر ميخواستند ميتوانستند پنجاه هزار لشكر در آنجا حاضر نمايند من امروز خواهش كردم كه هر وقت تشريف بياوريد بمجلس مباحثه نفرماييد اين مذاكرات فايده ندارد چرا ميگذاريم شما استعفا بدهيد از شما كار ميخواهيم.
آقا سيد محمد تقى- در طى كلمات خودتان از مجلس همراهى خواستيد ميپرسم كدام ارائه طريق را نموديد كه ما همراهى نكرديم هر روز معاون شما اينجا حاضر باشد وارائه طريق نمايد تا ما همراهى نماييم.
وكيل التجار- سه ماه است در خصوص رفع اغتشاش طالش نوشته شده سوار پولادلو فعلا در آنج زد و خورد ميكنند امروز يكى از محارم عميدالسلطنه ميگفت كه تلگرافى آمده بود كه ما حاضر هستيم هر كس برخلاف شما حرفى بزند او را بكشيم.
وزير علوم- من از اين مطلب اطلاعى ندارم واينكه معاون وزارت داخله حاضر نشده بجهة ناخوش بودن او است والا هر روز مى آمد.
رئيس- خلاصه اين گفتگو اين شد كه آنچه اقدامات از طرف مجلس شده از طرف دولت هم بعمل آمده منتها يك روز عقب تر شد امروز براه نمايى وكلاى آذربايجان اين كار اتمام پذيرفت اين مذاكرات هم براى تشويق وزراست.
وزير علوم- يكحرف ديگر هم داريم امروز هر دقيقه كه اين عمل بانك زودتر انجام داده شود لازم است چهار روز ديگر محتاج بپول خواهيم شد.
حاجى سيد محمد- عريضه ايست كه از طرف شركاء شركت عمومى رسيده است يكى از اسباب پيشرفت كار بانك ملى ختم عمل شركت عمومى است آخر تا كى ملك التجار در سفارت روس بماند مال كه دارد مال مردم را بدهد شما بچه اطمينان از مردم پول ميخواهيد.
آقا سيدمهدى- تمام گفتگوى ما اين بود كه چرا وزرا كار نميكنند چرا كسى نيست كه بما بگويد شما چرا كار نميكنيد عمل بانك همينطور ماند نظام نامه ها همينطور معوق مانده است وكلاى وطن پرست بايد اقدام نمايند چندروزى يك مجلس فوق العاده تشكيل شود و اين كارها را اصلاح كنند.
حاجى سيد عبدالحسين شهشهانى- اهم تر از هر كارى بانك است و در لزوم آن هيچكس حرفى ندارد ولى انجام كار منوط باتفاق ملت است تا حال از خراسان حرفى نبود ولى حالا بواسطه تفاوت عمل كه ميخواهند بهزار عنوان از آنها بگيرند نزديك است آشوب شود خصوصا قوچان جواب بدهند به آنها و قدغن فرماييد كه آنچه بايد تفاوت بدهيد چيست.
وزير ماليه- در مجلس قرار شد كه تفاوت عملى كه پارسال داده ند امساله هم بدهند تامميزى صحيح بشود و تفاوت عمل را ما تفاوت ماليه ميگوييم يعنى كه ازماليات تفاوت عمل گرفته ميشد جريمه شود هر چه پارسال داده اند امسال هم بدهند امروز ما محتاج بپول هستيم مميزى تازه هم نميتوانيم بكنيم پس بايد عجالة بترتيب سابق رفتار كنيم و تفاوت چيزى است كه بطور همراهى با ماليات گرفته ميشود حال اگر با چوب و فلك چيزى گرفته ميشده ربطى بتفاوت عمل ندارد.
آقا سيد مهدى- من نتيجه ميخواهم اين وكلايى كه اطباى مملكت هستند چند نفر از آنها در كميسيونها حاضر ميشوند و مابقى از دو ساعت به غروب مانده ميآيند بايد همه از صبح بيايند كه كار پيشرفت حاصل كند.
وزير ماليه- اگر ميخواهيد كار پيش برود اولا بايد اتفاقات كلى و جزئى را مانع قرا نداده واختلال حواس نشود ملل متمدنه بهمين ترتيب كار را پيش بردند بايد مسامحه يك وزير يا غير از آنرا مانع پيشرفت كار قرار ندهند مجلس بايد بدون مسامحه كار بكند اوقات هر كارى معين باشد.
حاجى سيد محمد- جواب در خصوص عريضه شركاى شركت عمومى چه شد؟
آقا سيد حسين- جواب با وزارت امور خارجه است بايد خواست حضورا گفتگو كرد.
وزير ماليه- الان كارها را معين ميكنيم و ترتيب الاهم فلاهم امورات مهمه را جلو مياندازيم و ديگر مذاكره مطلب عليحده نميشود.
حاجى سيد ميرزا بابا- قبل از مميزى ميرزا ابوالقاسم خان اصل و فرع ماليات قوچان سى هزار تومان بود بعد از مميزى ايشان پانزده هزار تومان افزوده شد و حالا بگفته آصف الدوله بيست وسه هزار تومان قرار داده شده است فرموديد از آقا ميرزا رضا صورت بگيرد بنده رفتم چهل و پنجهزار تومان صورت بود خدمت سركار آورده امضا فرمايند تامل فرموديد كه بايد بيست و سه هزار تومان آصف الدوله افزوده بشود.
رئيس- اين مذاكرات يك اندازه خارج از وظيفه مجلس است بايد در كميسيون ماليه گفته بشود.
آقا شيخ حسين- اين آقايان آنچه پارسال گرفتند خرج پارك وغيره ميكردند آيا امسال كه بايد بدرد بى درمان خودمان برسد و يا قبض بگيرند آيا بايد بدهند؟
</section>
<section type="session" number="131">
جلسه: 131
مذاكرات روز شنبه سلخ جمادى الثانى دارالشوراى ملى‏
خلاصه مذاكرات روز پنجشنبه 28 را آقاسيد محمد تقى قرائت كردند.
آقا سيد محمد تقى- پريروز بعد از قرائت لايحه نوابان شاهزاده سليمان ميرزا و يحيى ميرزا عرض كردم كه نظر بدرخواست خود آنها بايست استنطاق شوند تا بقول خود آنها (تا سيه روى شود هر كه در او غش باشد) بنده از طرف خود حاضر هستم واز شرف خود نميگذرم.
آقا سيد حسين- هيچ ملاحظه نبايد كرد.
آقا سيد محمد تقى- بايد استنطاق شود كه اگر فى الواقع يك نفر از ميان وكلا مرتشى باشد مدلل شود تا خارج گردد.
آقا ميرزا محمود خوانسارى- اگر اين مطلب داخل در مجلس نشده بود ممكن بود عفو و اغماض شود ولى حالا نميشود مسكوت عنه گذارد.
آقا سيد محمد تقى- خوبست از اين مسئله يك نتيجه گرفته شود و حاضر شويد كه امروز بر خودمان واجب كنيم كه نظامنامه داخلى را مجرى داريم تنها نظم داخله مجلس را برئيس واگذاردن كار پيشرف نميكند رئيس يكنفر است اين تكليف همه است.
احسن الدوله- اين لايحه بهمه برميخورد حالا كه علنى شده اگر فى الواقع چيزى هست بايد استنطاق شود.
آقا سيد محمد تقى- فى الواقع بايد ملت از اين نوابان متشكر باشند كه اگر خيانتى درخفيه بود اينها ظاهر ساخته اند بهر حال اينمطلب را بايست عقب كرد تا معلوم شود.
آقا سيد حسين- سه روز است در اين خصوص گفتگو ميشود تاكنون نتيجه گرفته نشده خوبست نتيجه گرفته و مجلس محاكمه را معلوم نمايند. پريشب خدمت رئيس بعد از ختم مجلس گفتگو شد كه در همين جا خدمت حجج اسلاميه محاكمه شود يا در عدليه بالاخره قرار شد مجلس فوق العاده تشكيل داده شود.
آقا سيد حسن تقى زاده- اولا اين اشخاص در آن لايحه برائت ذمه خود را حاصل كردند و بعد اظهار داشته اند مجلس محاكمه تشكيل شود براى اثبات اينمطلب حالا اگر اثبات اين نسبت را ميتوانيد چه ضرر دارد محاكمه بشود آنهم بايد در عدليه باشد و من صلاح نميدانم وقت مجلس صرف اين مطلب جزئى بشود.
آقا ميرزا محمود خوانسارى- بنده عرض مينمايم كه بياد حق وزارتخانها بخودشان واگذار شود نه اينكه كارهاى آنها را هم از دست آنها گرفت اينكار را بايد بعدليه رجوع نمود.
بحرالعلوم- اگر بعدليه رجوع شود بايد تمام وكلا بعدليه بروند.
آقا ميرزا محمود- حضور تمام وكلا در عدليه لازم نيست لابد اين شخص بيكى دو نفر نسبت خواهد داد آنوقت همان دو سه نفر با هيئتى از وكلاء در آنجا حاضر شوند ومحاكمه شود.
وكيل التجار- در لايحه كه خود آنها پريروز نوشته بودند از اين نسبت برائت جسته بودند از وكلا هم پرسيده شد گفتند ما نشنيديم فقط اسناد آنرا بروزنامه دادند كه در روزنامه اينطور نوشته است مندرجات روزنامه هم در مذاكرات مجامع عمومى منسوب بشخص مخصوصى نيست و سنديت ندارد در اينصورت ببينيد دست آويزى داريد يا خير آنوقت محاكمه را تشكيل بدهيد وقتى هم كه محاكمه معين شد بايد در عدليه باشد.
آقا سيد باقر- مجلس را مشغول نميكنند هميشه در مواقع لازمه وزرا ميآيند و مجلس فوق العاده تشكيل ميشود اينمطلب هم لازم است.
آقا ميرزا محمود- بموجب لايحه كه قرائت شد بعضى از وكلا ميگويند ما شنيده ايم و بايد اثبات شود.
آقا سيد محمد جعفر- سه روز است اين مطلب در مجلس مطرح شده روز اول آقا سيد محمد تقى لايحه خواندند و اكثريت آراء بر اين شد كه استنطاق شود روز بعد لايحه از طرف آن دو نفر شاهزاده قرائت شد اكثريت بر اين شد كه اينها برائت ذمه خود را خواسته اند نيابد دنبال شود امروز هم باز مجلس در اين باب مذاكره ميكند و وقت مجلس ميگذرد و كارهاى مهم معوق ميماند.
وكيل الرعايا- يكى از پولتيكها كه مستبدين بكار ميبرند اين است كه وقت مجلس را هر روزى كه يكطورى باهمال ميگذرانند و ما هيچ ملتفت نيستيم چرا اين قدر مجلس را باينمطالب جزئى ميگذرانند.
فرمانفرما- اولا آمده ام از مجلس مرخصى گرفته چاپارى بروم (همگى وكلاء عظام حفظ و حمايت و نصرت ايشان را از خداوند تبارك و تعالى خواستگار شدند) اقداماتيكه در اين چند وزه كرده ام آقايان وكلاء ميدانند يك عده قشونى را مهيا كرده ام كه بروند بسرحد خودشان فوج خوى و سوار چليپانلو هم خواهند رفت امرز تلگرافى كردم بر شيدالملك حاكم اردبيل كه سردار خان قوچه بيگلو را كه خيلى آدم جنگ ديده رزم آزموده است و پانصد سوار از خود حاضر كرده اطلاع بدهد كه بمحض رسيدن تلگراف من معجلا بروند سمت ارومى از مراغه هم سه فوج حكم شد بروند بساوجبلاغ حاجى سعيد الملك هم كه در آنجا بود خواستم كه برود او اظهار كراهت كرد و در ازا خشونت از من ديد در شرف حركت است واز من پيشتر ميرود و او را ميخواهم سردار اردو نمايم ديروز هم در خاكپاى همايونى بودم تلگراف شد بفوج قزوين و خمسه و ساير افواج و مقصود اينست كه لااقل ده هزار قشون در آن دو سرحد حاضر باشد آنچه هم فشنگ و توپ و تفنگ وغيره لازم بود صورت آنرا نوشته و بصحه رسيده قرار است پس از حركت من عاجلا رواتنه نمايند از بابت اقدامات پولتيكى هم امروز رفته بودم بسفارت خانها برسم خداحافظى پاره سئوال و جوابها شد كه صلاح نيست گفته شود صورت تلگرافى هم رسيده بود كه خيلى موجب اميدوارى گرديد سفير كبير را هم ملاقات كردم خيلى مذاكرات بميان آمد و عاقبت بصحت و دوستى از هم جدا شديم واكيداً قرار شد تلگرافى با دولت متبوعه خود مخابره نمايد كه بزودى اين مفاسد اصلاح شود.
احسن الدوله- در آن كميسيون آن دفعه قرار شده بود كه بشاهزاده فرمانفرما سالى هفتادو پنج هزار تومان داده شود ولى اين دفعه آن مبلغ را هم گذشت كردند كه نميخواهم تا بعد هر چه صلاح دانستند عمل شود.
فرمانفرما- اگر نظمى دادم و ملت ديدند البته ترتيبى خواهند داد اگر هم ندادم بنده هم مثل سايرين (تلگرافاتى كه از اروميه رسيده بود قرائت شد.)
فرمانفرما- در اين خصوص جواب گفته ميشود كه سرباز ميرود و اين تلگراف هم كه خوانده ميشود يك نكته ايست من تلگراف كردم كه آنجايى را كه عثمانى تصرف كرده كجا است و تا ارومى و سرحد چقدر مسافت است اين جواب آمده است ميفرستم بوزارت خارجه تا سئوال و جواب شود (تلگراف قرائت شد كه چهار فرسخ است تا سرحد و چهار فرسخ است تا ارومى و اهالى آنجا هم مسيحى هستند).
فرمانفرما- پس از اين تلگراف تكليف امروزه ما اين است ماداميكه ساير دول پا بميان گذارده اند و مشغول مذاكره اند ما بايد هر جا عثمانى تعدى كند مدافعه كنيم غرض از خواندن اين تلگرافات اين است كه از حال آنجا مسبوق شويد و بدانيد مملكت آذربايجان در چه حال است كه من ميروم انشاء الله بفضل الله تعالى رفع همه اين اغتشاشات خواهد شد و تا جان دارم كوشش خواهم كرد و بعد از فضل خدا بايد توجه مجلس عقب سر من باشد.
 (دراين موقع قرار شد كه از بابت محاكمه و استنطاق نوابان يحيى ميرزا و سليمان ميرزا اخذ راى شود.)
آقا ميرزا فضلعلى آقا- مسئله راى معين شود ميخواهيم بدانيم كه مدعى هست يا نيست اگر هست رأى گرفته شود والا فلا.
حاج سيد نصرالله- گويا ميخواهند يك ماه اوقات مجلس را تضييع كنند ببينيد اگر كارى مهمتر از اين داريد كه وقت مجلس را صرف آنها كنيد مطالب جزئى لايق تعاقب نيست چه قدر بحجج اسلام تهمت زدند آخر شما وكلاى ملت بايد ملاحظه داشته باشيد مطالب را وقتى بايد تعاقب كرد كه كسى لايحه بنويسد كه فلان شخص فلان كار را كرده آن وقت بايست تعاقب كرد نه هر حرف واهى كه زده شد وقت مجلس را محض آن تضييع بكنند.
رئيس- با وجود اين ترتيبات آيا ببينيم جايز است داخل عمارت بهارستان شوند و اين نطقها را بكنند با وجود اينكه كرارا در اين باب منع شده.
حاج سيد نصرالله- بلى شاهزاده در اين خصوص خطا كرده حالا گذشته ها گذشته است از حالا قانونى معين كنيد كه هر كس در عمارت بهارستان نطق كرد ولو تعريف مجلس هم باشد مجازات شود.
آقا سيد مهدى- اينكه در تعاقب كردن اين مطلب راى ندادند ضرر ندارد و نبايد بيش از اين وقت مجلس را ضايع كرد شما كه در اينجا نشسته ايد از براى شما مخاطراتى هست آن روز در خصوص خالصه جات چه نسبت بوكلا داده اند و اينجا در يك فرسنگى طهران همه قسم نسبت بما ميدهند و چاپ ميكنند ابدا ما بروى خود نمياوريم اين شخص منكر مشروطيت و ضد مجلس است.
حاج سيد نصرالله- عقيده بنده اين است نظامنامه داخلى را مجرى داريد همه اين فتنه ها اصلاح ميشود در خصوص مجازات اينگونه اشخاص كه د رداخل عمارت بهارستان نطق مينمايند هم بايد فكرى كرد و راى داد.
آقا سيد محمد تقى- ملامحمد حسين كه از اجله علماى كرد محله هستند وقتيكه بسفر بيت الله مشرف شده بودند در مراجعت بطهران وكلاى استرآباد و قوچان از ايشان استدعا كردند كه در باب اسراى قوچان بهر وسيله ميتوانند فكرى نموده عده از آنها را خلاص نمايند ايشانهم كمال مجاهدت را نموده يك نفر را مسترد داشته اند تلگرافى هم در اين باب كرده اند بدين مضمون (بتوسط وكلاى استرآباد بحمدالله بمحض ورود يكنفر اسير مسترد و درخانه است تكليف چيست؟) حال عقيده بنده اين است كه از طرف مجلس تلگراف امتنانى بشود كه اسباب تشويق ايشان و سايرين گردد.
آقا ميرزا محمود- بنده ميدانم اين شخص عالم بزرگوارى است تاكنون خدمات نمايان بملت كرده گمانم اين است اگر از طرف مجلس تلگراف تشكرى بايشان مخابره شود اميدواريم ايشان لااقل ده پانزده نفر را مسترد دارند.
آقا سيد حسين- اين شخص از علما و خودش سوار كار است آن سالى كه تركمان مسلمانان را اسير كرده بودند اينمرد خودش سوار شده و رفته بود اسرا را استرداد كرده بود بايد ايشان را تشويق كرد و مدد داد
 (تلگرافى از شيراز رسيده بود قرائت شده قريب باين مضمون حضور حجة الاسلام آقاى سيد محمد جعفر و ساير وكلا و انجمن جنوبى اشتهار پيدا كرده كه آقايان حجتين عليتين آقا سيد عبدالله مجتهد و آقا ميرزا سيد محمد مجتهد تلگراف توصيه در باب دو فرزند قوام الملك فرموده اند اينمسئله باعث شرارت حاجى آقا نام شرير گرديده بدرب مجلس ملى آمده خيلى هتاكى كرده و بعد رفته در مسجد نشسته كه ما مجلس نميخواهيم و كسان قوام پول داده جمعيت كرده و ميخواهند در بازار بريزند فساد كنند ضمنا معلوم ميشود رشته قوام با شيخ فضل الله متصل شده فورا رفع نماييد يا از رشوه گيرها سخت گيرى كنيد و از حكومت اممنيت شهر را بخواهيد حكومت از ما جلوگيرى دارد.
آقا ميرزاسيدعلى نقى- در اين تلگراف ايرادى است گويا اجتماع ضدين شده است از آنطرف نوشته است كه در باب پسران قوام از طرف حجج اسلام توصيه شده است و از طرف ديگر مينويسند رشته شيخ فضل الله و قوام بهم متصل شده است.
آقا سيد محمد تقى- اما توصيه از طرف حجج اسلام شهرت بى اصل است ابدا چنين توصيه از طرف حجج اسلام نشده است (تلگراف ديگر از شيراز قرائت شد قريب باينمضمون). بتوسط آقاى سيد محمد جعفر بعد از رفع ظلم قوام و پسرانش چند نفر بسمت وكالت در انجن دخالت در امور شرعى و عرفى بحدى دارند كه نزديك است مردم بستوه بيايند وحال آنكه ملت شيراز در پيشرفت مشروطيت با تمام قوا حاضرند.
آقا سيد محمد جعفر- در اين تلگراف كه شكايت شده آن اجزا انجمن اسلامى مخابره كرده اند ربطى بانجمن ملى ندارد.
فخرالسادات- بايد اين تلگرافات فرستاده شود بجهت وزارت داخله.
آقا شيخ حسين شهيدى- اولابايد از علماى شيراز استفسار شود كه كدام يك از اين تلگراف را تصديق مينمايند تا در او دقت شود.
آقا ميرزا سيد علينقى- بايد چيزى از مجلس نوشته شود و اين تلگرافات هم فرستاده شود بوزارت داخله ماداميكه ما وزارت داخله را وزارت ملى ميدانيم هر چه از اين اتفاقات رخ دهد بايد از ايشان اصلاح آنرا بخواهيم واگر خداى نخواسته مسامحه يا خلاف قانونى ديديم آنوقت بموجب قانون عزل او را از پيشگاه همايون بخواهيم.
احسن الدوله- معلوم است نظام السلطنه آدم باكفايتى است و نمره اول رجال است نميدانم در اينجا چطور شده كه اقدامى نميكند.
حاجى معين التجار- كليه ترتيبى است كه جز اينكه بوزارت داخله رجوع شود چاره نيست.
رئيس- جز اينكه بوزارت داخله رجوع شود چاره نيست ولى يك ملاحظه هست و آن اينست كه از شيراز از دو طرف تلگراف ميرسد نبايد از يكطرف را قبول و از يك طرف را مطرود قرار داد قوام الملك كه رفته است و پسرهايش هم يكى اينجا هست ولى آنجا مالى است كه ميخواهند از ميان ببرند.
آقا سيد محمد جعفر- ما همين قدر شما را بحق خدا قسم ميدهيم كه طورى تحقيق كنيد كه حق هيچ يك از طرفين ضايع نگردد و رعيت آسوده شوند.
رئيس- مثلا قشقائى بده قوام ريخته اند حال اين رعيت چه تقصير دارند برفرض قوام الملك مقصر است اينها كه تقصير ندارند.
حاجى معين التجار- بنده بيك اندازه اطلاعات خارجى دارم از اينكه اتصالا انقلابات مملكت فارس در تزايد است بيچاره رعيت در اين ميانه تلف ميشوندحركات قشقائى طورى بوده است كه نميتوان گفت قوه دولتى هم آنجا نيست كه واسطه شود بايد قوه مجريه بجهت حكومت قرار داد كه بتواند حكم كند فارس طورى شده است كه هر طرف غالب باشند حكومت هم مجبورا محض حفظ جان خود بايد با آنها همراهى كند.
آقا سيد محمد جعفر- همينقدر ميدانم كه فقرا در اين ميانه پامال ميشوند و ناصرى ندارند.
وكيل الرعايا- خيلى متشكرم كه ديدم در اين مملكت اسمى از فقرا برده ميشود وكيل هم بفكر حفظ آنها ميافتد و اميدوارم كه نتيجه آنرا ببينيم ولى ميخواهم بدانم كه اين توپهاى بى گلوله را كه جمع كردند و سرباز بى جيره را چه بايد كرد حقوق اينها را كى خورده اين اشخاص را بايد شناخت و دست آنها را كوتاه كرد.
آقا سيد محمد جعفر- نظام السلطنه تقصيرى ندارد.
سيد الحكما- بايد معالجه شود همين ترتيبات را بايد نوشت و با اين تلگرافات فرستاد بوزارت داخله.
وكيل التجار- در خصوص معالجه كرارا گفتگو شد كه در اين باب ها معاون وزارتخانها باشند خصوص معاون وزارت داخله تا ببينيم اقدام صحيحى شده يا ميشود عمده اين است كه بايد طورى كرد كه رفع سوء ظن مردم از اين هيئت بشود همينكه اين مطلب درست شد همه جا امن خواهد شد درباب طوالش مكرر گفته شده و امروز تلگراف آمده كه مشغول قتل وغارت هستند معلوم نيست اقدامى شده باشد.
آقا سيد حسين- همچو معلوم ميشود كه هر جاتغيير حكومت بشود اغتشاش ميشود نظام السلطنه شخص كاردانى است كه در آنجا است ميگويد عاجز شده ام.
آقا سيد حسن تقى زاده- از هر جا صحبت بشود بالاخره علاج آن باين منتهى ميشود كه بوزارت داخله رجوع شود و فردا هم معاون ايشان ميايد ولى بايد تكليف حكام را معلوم كرد كه از هر جا صحبت ميشود ميگويند قوه نظامى نداريم و حال آنكه من بودجه ماليه را نگاه ميكنم نصف ماليه بيك وزراتخانه داده شده ونصف ديگر بساير وزارتخانها ولى حالا در موقع لزوم معلوم ميشود هيچ از مهمات نداريم و هشت كرور از اين ماليات مواجب يك نفر بوده كه وزارت جنگ باشد و بدبختانه نميدانم اين نظامنامه ناقص ما مجرى ميشود يا نه در آنجا نوشته شده اگر از يك وزير سلب اطمينان شد بايد عزل شود و مجلس يك ماه است در خصوص وزارت جنگ رأى داده است پس كو و غرض از اين تغيير چه بود مقصود اين بود كه فورا وزير جديد آمده اين ترتيبات رامجرى دارد و حال يك ماه است و هيچ معفوم نيست كه چه كرده اند.
رئيس- حال آقايان وكلاى شيراز اين اشخاص را ميشناسند چه بايد كرد.
آقا سيد محمد جعفر- بايد بوزارت داخله رجوع شود و جدا جواب خواسته شود.
آقا ميرزا محمود- بنده عرض مينمايم اين اظهار آقاى تقى زاده را اهميت بدهيد باعتقادبنده بعد از اين شما در همه جا محتاج بقوه نظامى هستيد اينمطلب عقب بشود.
رئيس- آقايان وكلاء شيراز هر طور باشد بصيرت دارند در خصوص اين تلگرافات راهنمايى كنند بهتر است.
آقا سيد محمد جعفر- حاكم آنجا بصيرت دارد بوزارت داخله نوشته شود مفسد در هر لباسى است رفع و تبعيد شود.
حاج شيخ محمود- در قم اختلاف سختى واقع شده است و مبدء اين اختلاف دو چيز است يكى مندرجات بعضى از روزنامه جات وديگر از لوايح و مكتوباتى كه از حضرات آقايان حضرت عبدالعظيم بآنجا فرستاده ميشود آنها كه خبر ندارند چنين گمان ميكنند كه نعوذ بالله از مجلس محترم خلاف شرعى صادر و ظاهر ميشود پس خوبست براى رفع اين توهمات واغتشاشات قانون اساسى خوانده شود و تمام شود.
حاجى معين التجار- بخواندن و تمام شدن قانون اساسى اين اغتشاشات رفع نخواهد شد بايد از راهش رفع كرد.
وكيل الرعايا- تمام اينمفاسد از آنهايى است كه در حضرت عبدالعظيم هستند و باطراف انتشار ميدهند شما را بخدا قسم اگر ما بايد برويم اينقدر زحمت بر خود و ديگران ندهيم اگر آنها بايد بروند كه فكر آنها را بكنيد ببينيد از اين اختلاف چقدر صدمه برعاياى بيچاره وارد آمده است.
آقا شيخ حسين- آنجهاديرا كه ميخواستيد با وزرا بكنيد با اينها بكنيد.
آقا سيد محمد جعفر- من جهاد با آن اشخاص مينمايم كه بآنها پول داده اند رواداشته اند باين كار.
آقا ميرزا محمود- شما اوقات مجلس را چند روز مشغول كرده بوديد بر اينكه حبل المتين يك اعلان خلاف شرعى درج كرده است امروز روزنامه ديدم كه آنچه نامربوط بوده نسبت بحجج اسلام و مجلس داده پس چرا از اينها جلوگيرى نميشود و هر روزه از حضرت عبدالعظيم ميآورند بطهران نشر ميدهند.
حاج سيد نصرالله- جواب حاج شيخ محمود چه شد؟
محقق الدوله- مطلب همان است كه گفته شد تحريك از طرف حضرات عبداعظيمى هاست تكليف را بايد مجلس معين كند.
آقا سيد حسين- سكوت مجلس واعضا دولت اين شده كه اين روزنامها از آنها منتشر ميشود اول بتهران ميرسد بعد بساير جاها در اينمدت هيچ از طرف دولت و نه از طرف مجلس اقدامى نشده است مردم همه منتظرند كه چه ممانعت و جلوگيرى ازآنها ميشود اگر اقدامى نشود اسباب شبهه براى مردم شده آخر موجب فتنه بزرگى خواهد شد.
حاج سيد عبدالحسين شهشهانى- روزنامه نويسى اين روزها در اينمملكت رواج داشته و خوب دخل دارد از جمله روزنامه نويسها يكى جناب آقا شيخ فضل الله است و يكى ديگر آخوند رستم آبادى كه هر چه ميخواهند مينويسند آخر برداريد ببينيد كه چه چيزها نسبت بوكلا مجلس مينويسند نوشتجاتى از نجف رسيده است پيش من است كه تمام آنچه در آنجا ظاهر شد همه از آثار اين لوايح و نوشتجاتيست كه جناب شيخ بآنجا فرستادند آخر تا كى صبر ميكنيد اين اشخاص مخرب دين و شريعت و مملكت هستند زودتر معالجه براى اين كار بايد كرد.
آقا سيد حسين- از ساير ولايات بشما ايراد خواهند كرد كه ما بشما شكايت ميكنيم و شما يكفرسخى خود را نميتوانيد امن نماييد.
آقا شيح عبدالكريم- از يزدنوشته اند اخبار موحشه ميرسد و نسبتهاى بد بمجلس ميدهند چون شما طرف وثوق هستيد آنچه بر شما معلوم شده بنويسيد.
آقا ميرزا محسن- آقايان نجف كمال اطلاع از حركات و منظورات اينها دارند و مكتوبات زياد در رد و طرد ايشان نوشتند از اين مطلب خاطرجمع باشيد كه بآنها اشتباه شود ولى خيلى عجب است كه قم باين نزديكى چطور بر آنها امر مشتبه شد شما كه وكيل آنجا هستيد و طرف اعتماد و اطمينان آنها ميباشيد بنويسيد كه گوش باين حرفها ندهيد.
آقا ميرزا محمود- والله قسم است بآن ترتيبى كه آنها اجتماعا مشغول كار هستند اگر وكلا اقدام در اصلاح مملكت نموده بودند حالا خيلى كار پيش رفته بود.
حاجى ميرزا على آقا- گفته اند گرچه تير از كمان همى گذرد از كماندار بيند اهل خرد. همه اينها كه مى بينيد بمنزله تير است كه از كمان خارج ميشودولى در حقيقت از كماندار است نه از كمان مصدر تمام اين تيرها اگرچه جسارت است ولى ميگويم كه آن قلب مبارك اعليحضرت شاه است واقعا اگر قلب مبارك شاه همراه است كه مملكت مشروطه باشد بايد معلوم شود كه هر حاكم و هر آقايى بداند اين مسئله را گويا هنوز هيچ كس نميداند كه مشروطه است پس خوب است وكلا يك كارى كنند كه اعتقاد قلبى شاه را بفهمند بهر پولتيكى كه ميدانند اگر واقعا همراه نيستند بيخود ما خود را معطل مينماييم بايد فكر ديگر كرد آقا شيخ فضل الله هر بطلايى گفت اين مطلب پيش همه كس واضح است لازم برد و ايراد ندارد هر مستبدى امروز گمان ميكند كه شاه با او همراه است و هرچه ميخواهد ميكند اگر حقيقة ما و آنها بفهميم كه دولت ما مشروطه شده است تكليف خود را ميدانيم و هر كس هم مخالفت كند توپ و تفنگ و قشون همه چيز هم براى رفع او داريم حال بايد همين مطلب را فهيد كه آيا شاه همراه و دولت مشروطه است يا نيست.
رئيس- مطلب همين است كه آقا گفتند در اينخصوص مذاكره شد و قرار شد كه فردا مجلس غيرعلنى باشد وكلا در اين باب مذاكره كنند هيئتى انتخاب شود براى حضور اعليحضرت و كسب تكليف شود.
آقا سيد حسن تقى زاده- امروز هر كسى مطلبى گفت منهم خواهش مينمايم مطلب بنده در خصوص وزارت جنگ مطرح شود تكليف خود را بدانيم و همچو معلوم ميشود كه اين امضاى نظام نامه ما ظاهرى بوده وما تا حال امتحان نكرده بوديم.
آقا ميرزا سيد علينقى- قرار بگذاريد كه در اين باب مذاكره نماييم.
آقا ميرزا محمود- انشاء الله قلب مبارك شاه همراه است ولى ما براى دفع دشمن قوه ميخواهيم توپ ميخواهيم گلوله ميخواهيم همه اينها بسته بوجود وزارت جنگ كافيست. بايد آن معلوم شود.
آقا شيخ يوسف- بنده ميخواهم بموجب نظامنامه رفتار كرده باشم تاكسى مشغول نطق است ساكت باشم حال عرض ميكنم كه چون طرفين در شيراز ميگويند ما مجلس خواهيم خوبست در اين صورت از طرف مجلس تلگراف بحجج اسلام شيراز بشود كه طرفين را حاضر كنند اصلاح نمايند.
رئيس- شما مسبوقيد بترتيب آنجا صورت تلگرافى بنويسيد بدهيد بياورند بعد از ملاحظه بدهيم مخابره كنند چه ضرر دارد.
آقا شيخ يوسف- قدرى هم بايد بطور تهديد باشد بطرفين كه اگر حاضر نشوند مجلس در اين باب اقداماتى خواهد كرد.
وكيل التجار- در خصوص وزارت جنگ بديهى است كه تعيين وزراء با اعليحضرت پادشاه است ولى گاهى ميشود كه ساير وزرا او را نميخواهند و يا رئيس الوزرا او را نميخواهد يا اينكه مجلس او را نميخواهد و يا اينكه همه اينها او را ميخواهند ولى اعليحضرت همايونى باو ميل ندارد پس خوب است در اين خصوص قرارى داده شود كه تكليف همه معلوم باشد اسباب اختلال نشود.
وكيل الرعايا- پادشاه كل ايران كه اعليحضرت همايونيست مشروطه بوده و هست ولى اين پادشاهان جزو مشروطه را قبول ندارند و نميگذارند.
رئيس- پس اين مطلب وزارت جنگ هم بماند براى فردا مذاكره شود.
آقا سيد حسين- ديرور رئيس التجار گفته بودند كسى هست كه خالصه را قبول ميكند حال كمپانى حاضر است كه ده ساله اجاره ميكند امساله را هزار خروار علاوه بر اصل جزو جمع ميدهد و در دو سال اول چهار هزار و پانصد خروار ميدهد كه پانصد خروار ميدهد كه پانصدخروار علاوه از آن اشخاص ميدهد و در دو سال بعد پنج هزار خروارميدهد و درسال پنجم ششهزار خروار و هفتاد هزار تومان هم خرج قنوات و بغل برى كوه و ساختن خانه رعيتى و تعمير قلعه جات مينمايند بعد از رسيدگى اگر وزير ماليه تصديق آن مخارج را كردند كه باو رد شود والا آن مبلغ را هم ميدهد و دو سال ديگر هم باز بهمان ششهزار خروار قبول ميكند كه دوازده سال شود ودر اين مدت آن دوازده هزار تومان وجه استصوابى مدير خالصه را هم پيشكش ميكند.
آقا ميرزا محمود- گويا وكلاى ما درست از وضع آب و سكنه و ترتيبات خالصه اطلاع ندارند در اينصورت نميشود بدوازده سال اجاره داد.
آقا سيد حسين- آنها ميخواهند كوه رابريده آب وارد نمايند و آبادانى كنند البته مدت لازم دارد.
احسن الدوله- دو ماه است كه اين مذاكره ميشود هيچكس نبود حال كه اين دو نفر اقدام كرده اند كمپانى پيدا شده تا حال كجا بودند.
حاجى معين التجار- ما ايرانيان تا مستاصل نشويم پى كار نميرويم فرداست كه راهها مسدود و جنس بشهر نمى آيد آنوقت بايد اهل شهر يك نان راحتى نخورند بيست روز است كميسيونى در اين خصوص تشكيل شده نتيجه چه شد بايد فكر نان كرد وقت جنس حالا است.
رئيس- آن لايحه كه من درآنجا بودم آوردند در باب جنس از او نميشود كارى كرد زيرا كه تا ما ندانيم جنس خالصه چقدر است نميشود قرار صحيحى گذاشت اما در خصوص اين لايحه خالصجات تمام اينها با آنچه راكه آن دو نفر قبول نموده اند در اين چهار سال فى الجمله تفاوتى دارد بعدها را شايد آنها هم بهمين مقدار كه گفتند يا بيشتر قبول نمايند و اينكه گفته شد درست اطلاع از ملك خالصه نداريم صحيح است بجهت اينكه اين املاك تاكنون يك مميزى علمى نشده است كه ميزان صحيحى بدست بيايد تاپنج سال ديگر مميزى ميشودو بيش از اينها عايدى خواهد پيدا كرد پس نبايد ما حالا دست خودمان را ببنديم تا ده سال ديگر اين لايحه فعلا قابل مذاكره نيست.
آقا سيد حسين- اگر همين پنج سال را علاوه از آنها بدهند لايحه قابل مذاكره هست؟
رئيس- من عقيده ام اين است كه اين مطلب گذشت و با همان صديق الدوله و نصرة الممالك باشد.
حاجى معين التجار- آنشب كه بنا بود راى گرفته شود بنده گفته بودم كه تعجيل نكنيد باشد دو روز ديگر گفتند خير بايد همين امشب راى گرفته شود حالا پس از آنكه راى گرفته شد بر فرض كه زياده هم بدهند وفايده داشته باشد نبايد راى مجلس تغيير كند.
آقا سيد محمد تقى- اين تفاوتى است از قيطريه شده است و تفصيلش اينست كه پرنس ارفع الدوله تلگرافى بوزير امور خارجه نموده وهيئت وزرا هم در آنجا حضور داشته اند لهذا جناب وزير ماليه محض آگاهى مجلس مضمون آن تلگراف را تلفن نموده اند اين است خوانده ميشود قرائت شد قريب باينمضمون (از اسلامبول ارباب عالى حكم تلگرافى بسركردگان وان موصل شده كه از طرف عساكر عثمانى قدمى تخطى و تجاوز نشود و آنچه از تبعه ايران مال و اسير برده اند رد نمايند و دنباله اقدامات را از دست نداده نتيجه را عرض خواهم كرد.
 (مجلس ختم شد).
</section>
<section type="session" number="132">
جلسه: 132
مذاكرات روز 3 شنبه 3 رجب دارالشوراى ملى‏
خلاصه مذاكرات روز شنبه رآقا سيد محمد تقى قرائت كردند.
تلگرافى از كنگاور از طرف آيةالله آقاى حاجى ميرزا حسين نجل حاج ميرزا خليل رسيده بود قرائت شد قريب باين مضمون (خدمت جناب مستطاب ججةالاسلام آقا سيد جمال الدين افجه انشاء الله وجود عالى را ملالى نخواهد بود و در ترويج شريعت مويد خواهيد بود.
البته خاطر شريف مسبوق است كه جناب آقا شيخ محمد مهدى در ابقاء مجلس بذل توجه نموده اند ودر كرمانشاه جمعى با ايشان از اين جهت معاندت نموده و حال فتنه جويان در صدد هستند بلكه توهينى بايشان وارد آورند لازم است بوكلاء محترم اطلاع داده كه نگذارند بجناب ايشان توهينى بشود (الا حقر محمد حسين نجل مرحوم حاجى ميرزا خليل).
آقا ميرزافضلعلى آقا- آخر در باب كرمانشاهيان چه شد و چه اقدامى بعمل آمده؟
رئيس- جوابيكه ميتوانم بگويم اين است كه جمعى اينجا آمده اند كه مدعى ما سيف الدوله است گفتم ميتوانيد ثابت كنيد. گفتند بلى اسناد داريم دو روز بعد هم آمدند گفتند اسناد ما حاضر است. ما هم نوشتيم كه بروند عدليه حالا ديگر چه اقدامى بايد شود نميدانم.
حاجى ملك محمد- بلى رفته بودند خدمت وزير داخله ايشان گفته بودند هنوز وزير عدليه معلوم نشده است فردا معلوم ميشود.
حاجى سيد محمد تقى- حالا هم جمعى جفوى بنده را گفرتند و خيلى عجز و لابه نمودند بايد فكرى از براى اينها كرد.
رئيس- كليه اين مجلس با اين وضعى كه حاليه پيدا كرده مردم فشار آورده اند تا قوه مجريه نداشته باشيم مقصود آنها را بعمل آوريم اسباب اختلال كار است علاوه اين ناخوشى و پريشانى عارضين هم مزيد بر علت شده است.
آقا ميرزا سيد محمدمجتهد- مجلس همه وقت وضعش از ترتيب نظامنامه داخلى خارج است نگاه كنيد ببينيد با اين وضع هيچ كارى پيشرفت ميكند.
دبير رسائل- ابدا ما التزام بنظامنامه داخلى نداريم و مردم هم ندارند.
آقا سيدمحمد تقى- مكرر در اين خصوص گفته ام تا خسته شده ام حالا هم ماداميكه در اينجا هستم خواهم گفت.
آقا ميرزا سيد محمد مجتهد- قانون اساسى چه شد؟
آقا سيد محمد تقى- ميدانيد كه از اطراف چگونه فشار آورده اند مجلس هم تقصير ندارد و در حقيقت قانون اساسى ما قرآن است كه در دست داريم.
وكيل التجار- اينكه گفته ميشود كه قانون اساسى ما قرآن است صحيح است آن اساس دين ما است ولى قانون اساسى حدود سلطنت را معين ميكندو از آن حدود وزرا و وكلا و ملت معلوم ميگردد اين همه اغتشاشات بواسطه اين است كه وظيفه و تكليف هيچكس معلوم نيست.
رئيس- تمام شكوه داريد كه چرا بنظامنامه داخلى رفتار نميكنيد يكى از مقررات آن اين است كه هر وقت يك مسئله را پانزده نفر امضا كردند و متفق شدند آنوقت مطرح شود نه اينكه يك مطلبى بدون مقدمه گفته شود پس اگر بايد اين فصل را برداشت رأى بدهيد نسخ شود والا بهمان ترتيب رفتار بايد كرد.
حاج محمد اسمعيل آقا- در خصوص مسائل فورى چه بايد كرد.
رئيس- در اين خصوص امروز خيلى مذاكره شد قرارشد عده مركب از شش نفر معين شود كه در اين مواد تحقيق كنند اگر بايد بمجلس ارائه شود كه بدهند و اگر راجع بوزارتخانه ها ياجاى ديگر است رجوع نمايند.
وكيل التجار- ميترسم اينهمه مثل انجمن عرايض شود كه از ترتيب خارج شده است.
لايحه از طرف جمعى از تجار قرائت شد در باب خالصجات كه در پنج ساله علاوه از آنچه را كه ديگران قبول ميكردند قبول ميكنند كه سالى پنج هزار تومان نقد و پنج هزار خروار جنس و پنج هزار خروار كاه باشد با آن ترتيبيكه سايرين قبول ميكردند و در سه ساله اخير هم پانصد خروار جنس و پانصد تومان نقد اضافه ميكنند و هذه السنه را هم از قرار قلمدادى رئيس خالصه از نقد و جنس ميپردازند.
رئيس- در اينجا خوانده شد از طرف صديق الدوله و نصرت الممالك در دو سال اول علاوه از جزو جمع ديوانى چهار هزار ودو سال بعد چهار هزار و پانصد خروار از غله و كاه قبول كرده بودند بعد لايحه ديگرى را آقاى سيد حسين آوردند كه پانصد خروار افزوده بودند امروز كس ديگرى كاغذى نوشته كه پنجهزار خروار جنس و پنجهزار نقد علاوه قبول كرد يعنى هزار خروار بر اول افزوده شد حال تكليف اين است كه اين دو لايحه را بوزارت ماليه بفرستيم هركدام را صلاح دانسته عمل شود.
آقا سيد محمد تقى- اين اشخاص خيلى معتبر و محل توجه ملت هستند.
آقا سيد محمد حسين- اين اشخاص از نمره اول تجار هستند محتاج بمعرفى نيست.
وكيل التجار- تفاوتى دارد اولا در آن لايحه اول فقط خالصجات بود ولى در اين تفاوت خالصه و قبول ذكر شده.
و ثانيا در اين لايحه عمل هذه السنه را فقط از روى قلمدادى رئيس خالصه قبول كرده ولى در آن لايحه اولى علاوه هزار خروار غله قبول كردند.
حاجى محمد ابراهيم- اول دو نفر بودند كه اظهار كردند و كسى ديگر نبود حالا كه اينها پيدا شده اند و علاوه ميدهند بايد باز اول بآن دو نفر رجوع شود شايد خودشان همين ترتيب را قبول كنند آنها مقدم هستند.
حاج محمد اسمعيل آقا- اينجا يك تفاوتى هست هر كدام بيشتر محل توجه و اطمينان ملت باشند او مقدم است.
مستشارالدوله- اظهارات اين دو سه نفر در كميسيون مطرح شده بديهى است تا كميسيون تحقيقات نكند بكسى نخواهد داد اين كه گفتند فرستاده شود پيش وزير ماليه صحيح است ولى با اين موانعى كه امروز از براى وزير ماليه حاصل است از بابت همين خالصجات و غيره عقيده بنده رجوع بايشان نشده بهمان كميسيون ماليه رجوع شود مطرح شده تطبيق كنند.
رئيس- البته بايد در كميسيون اين جزئيات تصفيه شود.
مستشارالدوله- فردا در كميسيون تحقيقات ميشود (تلگرافى از شيروان بامضاى كدخدايان و ريش سفيدان رسيده بود آقا سيد محمد تقى قرائت نمود قريب بدين مضمون) بتوسط آقاى تقى زاده و آقا ميرزا محمود خوانسارى حضور وكلاى محترم دارالشوراى ملى مكرر در خصوص استرداد اسرا و مفقودين باشكانلو عرض شده احقاق حق نشده اگر رعيت هستيم چرا بعرضمان رسيدگى نميشود اگر نيستيم اجازه بدهيد بخاك روسيه برويم تمام در تلگرافخانه متحصن منتظر تعيين تكليف هستيم امروز اينجا فردا در روز قيامت مسئول خدا و رسول خواهند بود.
رئيس- اين مطلب يكروز بميان آمد ولى بواسطه پيش آمدن مطالب اروميه در عهده تعويق و تاخير ماند امروز راى داده شود كه چه بايد كرد.
آقا ميرزا فضلعلى آقا- همان رايى را كه روز داده شد كه در مجلس رسيدگى شود همان را معمول داريد.
رئيس- پس يك روزى را معين نماييد كه اقدام شود.
آقا سيد حسين- اين تعيين منوط است بر اينكه وزير عدليه معين شود.
رئيس- اگروزير نباشد صدرالممالك هست.
آقا سيد حسين- غرض اين است كه شايد وزير جديد رايش تغيير كند.
در خصوص آصف الدوله هم هيچ اقدامى نشد گويا پاى او بكلى خارج شد و حال آنكه اول بايد بااو محاكمه شود.
رئيس- پس مطلب باشد تا وقتى كه وزير عدليه تعيين شود.
صديق حضرت- وزير تغيير كرده وزارتخانه كه بجاى خود باقى است.
وكيل الرعايا- آنچه لازمه اقدام بود در اين باب شده و تحقيقات بعمل آمده فقط يك مطلب بود كه معين شود حد و مجازات چه اندازه است حالا اين مطلب را در حضور حجج اسلام هر طور كه بايد معين شود معلوم كنيد گمانم اين است كه بحدى اين كار مهم است كه هر قدر در آن تسامح شود اسباب مايوسى مردم است عجالة تقصير اين مرد معلوم است لازم بتحقيق نيست.
آقا سيد حسين- تقصير معلوم مقصر هم معلوم حكم آن با حجج اسلام است پس قرار بگذاريد كه همانطورى كه تحقيق و حكم نموده حكم بمجازات داده شود.
حاج سيد عبدالحسين شهشهانى- اين عرايض كه از شيروان رسيده طرف در اين مطالب آصف الدوله بود و آن مسئله كه در سابق درعدليه گفتگو شد طرف آن سالار مفخم بود و در ضمن هم از آصف الدوله گفتگو بود گويا آصف الدوله هم براى محاكمه حاضر نيست پس چه بايد كرد.
آقا سيد محمد تقى- در اين تلگراف كه استرداد اموال و قصاص مقتولين را خواسته اند در اين مواقع بايد بثبوت شرعى برسد و حجج اسلام حكم فرمايند پس بايد رسيدگى شود.
حاج سيد عبدالحسين شهشهانى- پس اين همه اسناد و نوشتجات و تحقيقات در باب سالار بيخود بود و اين تلگراف هم در باب مقتولين است كه متظلم شده اند.
آقا سيد محمد تقى- اشتباه نشود كه اين مسئله ظلم نيست مسئله قتل است كه بايد معلوم شود.
رئيس- آن روزقرار شد كه در حضور حجج اسلام تحقيقات شده وآنچه معلوم شد حكم فرمايند اگر اسباب فراهم است كه اقدام شود.
آقا ميرزا سيد محمد مجتهد- بعد از ختم مجلس جمعى نشسته در اين باب گفتگو مينماييم.
حاج امام جمعه- در سه ماه قبل مذاكره شد و اين مسئله خيلى بمن مؤثر افتاد و من يك روزى طرح كردم و قرار شد كه در پانزده روز تحقيق و مجازات شود روزنامه شاهد است عقيده بنده اين است كه در اين كار اينقدر سستى نشود.
رئيس- صحيح است بايد راى آخرى داده شود.
حاج امام جمعه- راى آخرى آنروز داده شد و بقول احسن الدوله رايها ميماند ميپوسد.
رئيس- اين تأخير بجهة پيش آمدن مسئله اروميه شد (قرارشد در هفته آتيه رسيدگى شود.)
آقاميرزاسيد محمد مجتهد- مسئله بانك چه شد؟
رئيس- همانطوريكه فرموديد بعد از ختم مجلس از ده پانزده نفر انجمن شود در اينخصوص شرحى عرض ميكنم.
احسن الدوله- از روزى كه ما آمده ايم هر روز را مى بينيم از هر طرفى يك وقعه اتفاف ميافتد همه را ما هيچ ميپنداريم قتل ميشود هيچ زن اسير ميشود هيچ ما خودمان هم دست بدست وزرا داده مسامحه ميكنيم ميگويند بفرماييد بالا بهمين راضى ميشويم سكوت ميكنيم آخر انصاف بدهيد هيچ كارى براى ملت صورت داده ايد.
آقاشيخ يوسف- نظام السلطنه تلگرافى كرده كه اقدامات مجدانه كرده ام اگر صلاح ميانيد قرائت شود.
ثقة الاسلام- تلگراف كرده اند كه علت آشوب جماعتى بودند كه در مسجد نو جمع شده بودند يك تلگراف امروز از تجار رسيده قرائت شود تحقيقات لازمه معلوم ميشود.
آقا شيخ حسين شهيدى- يك فكرى براى امنيت تمام ولايات بكنيد قزوين در نهايت سختى و شدت است امنيت بالمره برداشته شده بواسطه نبودن مجازات همه قسم هرج و مرج شده.
رئيس- اجمالا چه شكايت از شيراز و چه از ساير بلاد رسيده اكثر بواسطه ازدحام اشرار است مثل مسئله قشقائى و غيره.
يك اندازه هم بواسطه ضديت اهل شهر است با همديگر همين مسئله شيراز بواسطه ضديت اهل شهر است يك قسم هم مثل اهالى تنكابن كه اهالى يك اظهارى ميكنند نصرةالسلطنه هم يك عنوانى ميكند تمام اينها معايبى است كه بايد يك دفعه رفع و علاج شود.
حاج سيد عبدالحسين شهشهانى- بر هيچ كسى پوشيده نيست كه قوه مجريه در مملكت بوظايف خود عمل نميكند.
آقا سيد محمد تقى- در روز شنبه گذشته آقا ميرزا طاهر شرحى از شميران نوشته بودند و عريضه اهل تنكابن را فرستاده بودند بواسطه بعضى مقدمات اظهار نشد و از طرف جناب رئيس اقدامات بعمل آمد و بوزارت داخله فرستاده شده واكنون شرح ديگرى نوشته با عريضه اهل تنكابن قرائت ميشود.
 (مكتوب آقا ميرا طاهر با عريضه اهالى تنكابن كه ممهور بمهر جماعتى بود قرائت شد در صدمات وارده بر آنها و تعديات مستبدين و قتل و غارت و شرارت اشرار مشروحاً نگاشته بودند استماع آن خيلى باعث تأسف حضار گرديد.)
آقا سيد محمد تقى- در اين باب اقدام كرد.
آقا ميرزا حسين طبيب- تلگرافى آمده بود بر ضد اينها.
آقا سيد حسين- تمام اين مفاسد بواسطه نبودن مجازات است بايد خيلى از سپهدار متشكر باشيم كه بدين اندازه از ظلم و جور قناعت كرده اگر دفعه اول تحقيق ميشد و مجازات داده ميشد كار باينجا نميرسيد.
آقا سيد محمد جعفر- بايد تحقيق شود بعد مجازات داده شود.
لسان الحكما- شاهزاده معتمدالدوله آدم درستى است از خودش تحقيق شود بهتر است.
رئيس- كليه اغتشاشات بواسطه همراه نبودن قوه مجريه است از براى امتحان و استحضار يك رأى داديم پريروز كه يك هيئتى برود حضور همايونى قرارشد لايحه نوشته شود و درحضور همايونى قرائت شود و بعد هم شفاها مطالب لازمه را عرض نمايند حال لايحه خوانده شود و مجلس تصويب نمايدتلگرافى از شيراز رسيده بود قرائت شد قريب باينمضمون (بتوسط حجة الاسلام آقاى سيد محمد جعفر و آقاى ثقةالاسلام حضور وكلاى دارالشوراى ملى اولاتظلماتى كه از هر طبقه شده از انجمن اسلامى كرده اند ماها كه انجمن تجار هستيم خدا راشاهد و گواه ميخواهيم كه عرايض آنها صحيح است ثانيا مفسدين جان ومال وشرف ما راز ميان برده اند مسئله حاكم و محكومى از ميان رفته الا اينكه چند نفر ساده لوح در ميان جماعت مفسدين است كه آلت دست آنها بوده و باسم مشروطيت تجارت و زراعت را از ميان برداشته اند مطالب در ضمن عرايض كتبى بتوسط پست عرض شده واسامى خود را يك يك عليحده ثبت وامضا كرده ايم بحضور خواهد رسيد (تلگراف ديگر رسيده بود قرائت شد قريب بدين مضمون‏
 (خدمت آقاى سيد محمد جعفر و وكلاى شيراز امروز تكليف شما كه از طرف ملت شيراز و بلكه از جانب عموم ملت وكالت داريد اين است محض حفظ اهالى از متحصنين مسجدنو بپرسيد و تحقيق نماييد مطالب آنها چيست هنوز مخلص تاكنون نفهميده ام چند دفعه هم گفته ام كه مقاصد خود را نوشته بفرستيد اقدام نكرده اند و هر كدام شرحى بر حسب ميل خود مينويسند وبدين ترتيب استحضارى از براى شما حاصل خواهد شد گمانم اينست.
از حجةالاسلام آقا ميرزا ابراهيم دامت بركاته تحقيق كنيد تا تكليف معلوم شود و هر چه از طرف مجلس امر شود البته ايالت هم اطاعت خواهد كرد اگر از تلگراف خانه ايران اين ايام اطمينان نيست بتوسط تلگرافخانه انگليس اقدامات لازمه را بعمل آوريد تا نظم شهر مجددا عود نمايد عجب تر از همه از روز پنجشنبه هر چه ميفرستم كه مطالب شما چيست و اين هياهو براى كيست چرا نميگذاريد هرج و مرج چندين ساله رفع شود خدمت جناب ميرزا فرستاده قبول زحمت نموده و قرارنامه نوشته فرستادم جواب دادند كه چون در حضور جميع اهالى نبوده قبول نداريم بديهى ست اشرار دروازده كازرون هم مطيع همچو هيئتى خواهند بود وابدا معلوم نيست قصدشان چيست.)
آقا ميرزا محسن- اين انجمن چيست؟
آقا سيد محمد جعفر- اين انجمن مثل انجمنهاى اتحاديه اينجاست و همه قسم اشخاص درجزو آنها هست از فاسد و غيره فاسد.
آقا شيخ يوسف- نتيجه چه شد؟
رئيس- در اين مجلس نتيجه را نميتوانم بگويم هر چه مذاكره شود نتيجه حاصل نخواهد شد كليه امنيت آنجا را بايد از دولت خواست همين قدر از طرف مجلس هم با دولت بايد همراهى بشود كه چند نفرى كه اسباب فساد هستند لااقل محترما بسمتى تبعيد شوند حال مجلس بايد راى خود رادر اين خصوص اظهار نمايد.
آقا شيخ حسين- فرموديد از اين مذاكرات نتيجه حاصل نميشود از بابت بلوكات ثلثه گفتگو شد سرمنشاء معلوم گرديد اينجا هم مذاكره شود سرمنشاء معلوم ميشود.
اسدالله ميرزا- البته وكلاى شيراز بهتر از شما ميدانند پس از ايشان تحقيق شود بهتر است.
آقا شيخ يوسف- وكلاى شيراز نميتوانند بطور آزادى مطالب را بگويند.
وكيل التجار- برفرض گفته شد فايده ندارد چند وقت است از بابت طوالش گفتگو شد همه وقت هم فرياد ميزنيم امروز تلگراف آمده است پريروز هم عرض كردم كه رؤساى ايل فولادلو صريحا به عميدالسلطنه تلگراف كرده اند كه آنجا آمده ايم كه اگر كسى برضد شما حرف بزند او را بكشيم ميخواهيد بفرستيد از تلگرافخانه صورت تلگراف را بخواهيد. امروز تلگراف آمده است كه سى نفر كشته شده اند سه ماه است مذاكره ميشود بهيچوجه اقدامى نشده است.
آقا سيد حسين- باز هم در بروجرد مشغول قتل وغارت هستند سردار هم عذر ميآورد كه قوه مجريه نداريم نظر هم در آنجا مشغول قتل و غارت است گويا همه اين زحمات از براى اين بود كه سالارالدوله را بياورند اينجا از او مهماندارى كنند. كو استنطاق سالارالدوله تا چه اندازه بايد ملاحظه كرد همه جا مغشوش است هر جا هم امن بود بمحض تغيير حكومت اغتشاش ميشود تقصير سعيدالسلطنه چه بود.
فخرالسادات- در باب شيراز از طرف وزارت داخله اقدامى نشده است.
رئيس- چون معاون ايشان حضور دارد از ايشان استفسار شود.
حاج محتشم السلطنه- اين تلگرافات از شيراز آمده است (قرائت شد قريب باين مضمون).
ما كار بيك كرور و نيم ماليات نداريم مملكت نظم ندارد علاج بفرماييد مشكل است قوام و پسرانش شيراز را آسوده بگذارند و اتمام حجت شده است يا چاپارى بيايند كار رجوع شود يا بروند خارجه.
وكيل الرعايا- هر وقت عرض شده كه فتنه شيراز هم از طهران است همچو بخيال ميآيد كه باعث وزراى عظام هستند و حال معلوم شد كه قوام واولادش هستند اينها آنچه را كه همه ساله ميگرفتند تا نگيرند خلق رآسوده نخواهند گذارد حال گر چند نفر ازآنجا تبعيد شود چه خواهد شد آيا آسمان بزمين ميآيد.
رئيس- حال گر براى يكنفر دو نفر باشد نميشود باين عجله اقدام نمود.
حسن على خان- فرموديد در اين خصوص راى گرفته شود آن روزى كه وضع مملكت تغيير كرد راى گرفته شد كه هر كس بر ضد مشروطيت اقدام كند و باعث فساد باشد بايد او را معدوم كرد.
ثقةالاسلام- آن تلگرافى كه نظام السلطنه كرده و انجمن نموده است غير از اين است كه در اين تلگراف است در آن تلگراف اظهار شده كه سبب اين اشخاص هستند كه در مسجد نو نشسته اند حالا ما ليس بعلقراعلت قرار داده اند چرا آن را تحقيق نميكنيد.
وكيل الرعايا- بحمدالله كه معلوم شد علت كيست.
رئيس- راى هر كسى آزاد است آقايان وكلاى شيراز بهتر مسبوقند بحال شيراز.
آقا سيد محمد جعفر- روزى كه تلگراف كان فيروز آمد چرا اقدام نكرديد بديهى است اقدام نشد فساد بيشتر خواهد شد.
آقا شيخ حسين- اينكه فرموديد جواب آقاى رئيس نيست و اين تلگراف آمده است كه اسباب فتنه قوام و پسرانش هستند.
آقا سيد محمد جعفر- هر دو طرف حرف راست را نميگويند.
آقا شيخ حسين- در هر شهريكه آشوبى ميشود تمام مجلس داد ميزنند كه وزير داخله امنيت بدهد حالا عقيده بنده اين است كه بايد امنيت آنجا را خواست ولو به تبعيد چند نفر از محترمين هم باشد بايد كرد حال اگر بيرون كردند ديگر گفته نشود كه فساد شد مقصود اين است كه امنيت مملكت را باو رجوع كرده ايد بايد مملكت را امن كند نبايد گفته شود كه فلان كار را كرده.
حاج محتشم السلطنه- اين طورى كه ميفرماييد تحمل امرى فوق الطاقه است. وزير داخله بايد اسبابش جمع باشد تا او امن كند همه ميدانيد وضع مملكت خراب است با اينحال بايد باتفاق رفع فساد شود امروز نظام السلطنه چنين راى داد كه قوام اين طور بود لابد اين مفسده از هر دو طرف است همان طورى كه آقاى آقا سيد محمد جعفر فرمودند پس بايد مجلس بوزراء اتفاق نمايد كه اگر محظورى رخ دهد اسباب ملامت نشود.
رئيس- بايد وزرا رايى كه در اينخصوص ميدهند پيشنهاد مجلس نمايند مجلس هم همراهى خواهد كرد مجلس در اين موارد راى نميدهد.
محتشم السلطنه- بلى اشخاصى كه از حال مملكت اطلاع دارند ارائه طريق نمايند و اينكه اين راى را حاكم محل گفته است حال هر دو طرف را بايد ملاحظه كرد كه كدام يك مقرون بصلاح است.
وزير امور خارجه- كميسيون تشكيل ميشود كه معلوم گردد تقصير از كدام طرف است چون بسلطان عثمانى اشتباه شده و حكم سلطان هم همين است وتلگراف هم آمده است حاضر است بايد در انجمن مخصوص قرائت شود.
صديق حضرت- اين كميسيون در كجاست دول واسطه هم هستند يا خير؟
وزير امور خارجه- بلى در موصل است.
دكتر ولى الله خان- خير امروز را از سرحد داريد عثمانيها قدرى تخطى در سردشت كرده اند و شش عراده توپ باستمداد خواسته اند.
وزير امور خارجه- اين خبر با اين تلگراف كه داريم گويا بى اصل باشد اگر هم خيالى داشته اند موقوف شده است.
محتشم السلطنه- اين خبر از كجاست كه هنوز بوزارتخانه داخله نيامده است.
مستشارالدوله- جناب وزير امور خارجه فرمودند كه بسلطان عثمانى اشتباه كرده اند كه ايرانيها تخطى كرده اند اولا سلطان عثمانى حالش معلوم است كه از تمام حالات مملكت خود بااطلاع است گذشته مملكت عثمانى مستبده است و ممكن نيست بدون اطلاع سلطان يكنفر يكقدم بردارد تمام كارها بدستورالعمل بابعالى است و بابعالى هم بدون امرو اجازه سلطان هيچ اقدامى نميكند پس معلوم ميشود اينكار تا يك ماه همينطور خواهد ماند.
وزير امور خارجه- تا اين كاغذها خوانده نشود اين راى معلوم نميشود.
حاج محتشم السلطنه- در خصوص شيراز راى داده نشد.
ثقةالاسلام- خودشان تحقيق نمايند لابد از ما بهتر ميدانند.
آقا شيخ يوسف- كميسيونى از مجلس تشكيل ميدهيم جمعى از علما را ميخواهيم كه با نظام السلطنه حاضر شده مخابره نمايند تحقيق ميكنيم و اطلاع ميدهيم (گفتند اينكار مجلس نيست).
وكيل التجار- مدتى از فارس از قوام وكسانش شكايت داشتند حال حكومت هم تصديق مينمايد در اينصورت محتاج نيست بمجلس اظهار شود هر طور وزارت داخله صلاح ميدانند اصلاح نمايند.
حاج محتشم السلطنه- حال امروز غير از آنروز است حالا چند تيره شده اند و بايد از روى بصيرت اقدام شود واز تلگراف حكومت شيراز هم معلوم ميشود اين رايى كه آقا شيخ يوسف گفتند خوب است حضورا تحقيق شود.
حاجى سيد عبدالحسين شهشهانى- خوب است در صورتيكه مسئوليت با مجلس نباشد.
آقا شيخ يوسف- بنده اين آشوب را از تغيير بر جهت حكومت ميدانم كه از سابق مستبدين اين طريق را پيش گرفته بدسيسه هاى مختلف اغتشاش كرده كه حكومت جديد نتواند حكومت نمايد.
آقا سيد حسين- گويا راى آن روزى مجلس فراموش شد كه گفته شد چند نفر مفسد بهر لباسى كه هست تبعيد شوند گويا اتفاق آرا بود حالا نتيجه بگيريد.
محتشم السلطنه- اين هم بد رايى نيست.
 (جمعى گفتند نميشود.)
آقا سيد محمد جعفر- ميخواهم يك حرف حقيقت بى پرده و بى واهمه بزنم. حال شيراز اين است از بدو ورود قوام الملك مخالف با مشروطيت بود ماداميكه نيامده بود اولادش كمال سلوك را با مردم داشتند وقتى كه خودش آمد بناى مفسده را گذارد يك انجمن ايالتى كه در آنجا انجمن ملى ميگويند منعقد شد جمعى از علما و غيره مشغول كار بودند ولى كار پيش نميرفت بعد عده پيدا شده انجمنى تشكيل دادند بجهة حفظ اين انجمن بعد از آن تمام طبقات آمده داخل شدند چون قوام با مشروطيت همراه نبود جمعى از كسبه را فرستاده كه بر ضد مشروطيت حرف بزنند چون اغلبيت نداشتند نتيجه نبخشيده اصرار در حركت وكلا داشتند پس از حركت منتظر يك فسادى بوديم اين بود اصفهان رسيديم صدا بلند شد اگرچه مقصدشان صحيح بود ولى از روى غرض بود تا كارى كردند كه همه با آنها متفق شدند قوام و پسرانش را بيرون كردند بعد از آن اشخاص متعرضين انجمن اسلامى چند نفر حكام توليد شد بطوريكه اشخاصيكه در مسجد نو متحصن بودند و با قوام همراهى كرده بودند آنها را توهين كردند صولت الدوله كه انجمن از او همراهى كرده بود دهات قوام را چاپيد اين طرف ظالم آن طرف ظالم رعيت بيچاره بواسطه طرفيت قوام با صولت الدوله پاى مال شدند و مكرر گفته شد جلوگيرى نماييد كه مبادا فتنه زياد شود شايد اينها هم باطنا محرك باشند نظام السلطنه هم وارد شده شرايط استقلال از براى او فراهم نيست ايلخانى بواسطه غرض با قوام خانه رعيت را سوزانيد شكايت از متعرضين انجمن اسلامى است.
وكيل الرعايا- از فرمايشات آقا معلوم ميشود هر مطلبى يك اولى دارد ويك آخرى عمده سبب را بايد بدست آورد عقيده بنده اين است چيزى كه گناه اغنيا را ميبخشد آن موقوف شود از فقرا لااقل سه هزار حبس هستند اينها را هم حبس نمايند و بعد مشغول تحقيقات شويد.
حج محتشم السلطنه- صحيح است ولى اين راى نبايد از مجلس داده شود.
آقا سيد محمد جعفر- اين ملك مغشوش است نطام السلطنه حاكم بااقتدارى است اگر او نتواند ديگرى هم نخواهد توانست ماليات را نميتواند وصول نمايند تجار غدغن كرده اند كه مال التجاره حمل نشود.
رئيس- تمام تلگرافات بوزارت داخله فرستاده ميشود علاج هم همين است كه مذاكره شد.
آقا سيد محمد جعفر- غرض اين است اين مملكتى كه اهميتش بيشتر است زيادتر زير بار ظلم است بايد زودتر اقدام شود.
مقبل لشكر- نظام السلطنه كه بحكومت شيراز معين شده آيا بامضاء مجلس بوده يا نبوده لابد هر چه تصويب كند از هر دو طرف پذيرفته است خوب است تقويت شود هر چه صلاح است اقدام نمايد.
آقا ميرزا حسين شهيدى- آيا تمام وكلا ميدانند كه تمام ولايات مغشوش است و هر كسى از طرفى از ولايات خود حرف ميزنند علاجى بفرماييد كه عموم ولايات منظم شود.
آقا سيد حسين- خوب است قرارى از براى تمام ولايات گذاشته شود و آن اين است كه عرض مينمايم كه لابد در هر ولايتى چند نفر مفسد دارد آنها را بايد رفع نمود.
محتشم السلطنه- اين راى صحيح نيست اگر بخواهيد تمام مفدسين را دفع نماييد كسى باقى نميماند شما بايد جلوگيرى نماييد كه فساد نكنند امروزه ميبايد براى آنها لجام درست كرد بديهى است وقتى كه لجام برداشته شد البته همه مفسد ميشوند لجام هم قوه مجريه و ماليه است.
آقا سيد حسين- در شيراز معلوم شد 4 نفر مفسدند در بروجرد معلوم شد يكنفر است هر وقت مجلس بخواهد بكارهاى خودش رسيدگى نمايد از اطراف تلگراف ميرسد نميگذارند حال از امشب قرار بگذاريد يا دراين خصوصها گفتگو نكنيد و مشغول نظامنامه باشيد يا جداً در صدد اصلاح برآييد.
آقا شيخ يوسف- هر دولتى كه با دولتى طرف ميشود قواى استعداديه ندارد لابد باقدامات پولتيكى اقدام مينمايد امروزه يك اندازه قواى داخلى ضعيف شده پس بايد با اقدام پولتيكى جلوگيرى شود همان قسم كه عرض كردم چند نفر از علما كه در مسجد نو بودند و چند نفر از آنهاييكه در تلگرافخانه بودند بتلگرافخانه بخواهيد تا مطلب تحقيق شود.
احتشام الاطبا- لايحه كه نتيجه پريروز بود ارائه نشد.
رئيس- بلى بايد آن لايحه خوانده شود كه برويم آن انجمن را معين نماييم (لايحه كه بايد در حضور همايونى قرائت شود. آقاى حاج سيد نصرالله قرائت كردند عموم وكلا تحسين گفته و تصويب كردند).
</section>
<section type="session" number="133">
جلسه: 133
مذاكرات روز پنجشنبه 5 رجب دارالشوراى ملى‏
خلاصه مذاكرات روز 3 شنبه 3 را آقا سيد محمد تقى قرائت كردند.
آقا سيد محمد جعفر- نيم ساعت بيشتر اين مردم مرا معطل نموده مطالبه حقوق خود را كردند منجمله اهالى ساوه تشكياتى اظهار داشتند و همچنين جمعى مطالبه قانون اساسى را ميكنند برخى مطالبه قانون وزارت عدليه را ميكنند و پاره قانون وزارت داخله را ميخواهند ما تاكنون هيچ امرى را از براى آنها صورت نداده ايم كه بواسطه آن آنها را ساكت كنيم نه امنيت بلاد را داده يم بمايحتاج معاش آنها سهولت داده ايم اوقات ما نه فقط مصروف امور جزئيه ميشود متظلمين كرمانشاه در اينجا تشكياتى ميكنند اگر باين ترتيب اوقات ما بى نتيجه بماند ميترسم وقتى هجوم بياورند و كار را بر ما تنگ بگيرند.
آقا ملاحسن وارث- امنيت بلاد با وزراست با مجلس نيست.
رئيس- باز همان مذاكرات سابق مطرح ميشود پس اگر مردم قانون ميخواهند بى درنگ شروع كنيد بخواندن قانون اين اندازه اوقات مجلس را كه صرف مطالب متفرقه ميكنيد قانون بخواهيد تا تمام شود.
آقا سيدمحمد تقى- مطلبى را ميخواستم اظهار كنم.
مخبرالملك- قرار شد مطبى كه خارج از خواندن قانون باشد مطرح نشود.
آقا سيد محمدتقى- اينمطلبى را كه بنده ميخواهم اظهار كنم خارج از اين ترتيب نيست.
مخبرالملك- مطلبى كه مطرح ميشود بايد لااقل 15 نفر در آن متفق باشند.
آقا سيد محمد تقى- بنده نخواستم لايحه اظهار كنم كه اتفاق پانزده نفر شرط باشد نطق آزاد است.
آقا شيخ حسين- ما بايد دو ساعت وقت خودمان را صرف قانون كنيم بعد از آن هر كس هر مطلبى دارد اظهار نمايد.
رئيس- هر مطلبى بايد قبل از وقت روى كاغذ بيايد تا من ببينم شايد مطلبى كه شما حالا ميخواهيد عنوان بكنيد شكايت از اظهارات مردم باشد اينمطالب را نبايد تعاقب كرد مجلس بايد بكار خود بپردازد.
مردم بايد بدانند كه اين اساس بجهت شكايت است هر كس مطلبى دارد بايد بنويسد واظهار كند.
آقا سيد حسين- كلية از امروز بايد دو ساعت اول وقت مجلس صرف قرائت قانون شود مگر در صورتى كه امر فورى بمجلس راجع شود (بالاخره در اينباب خيلى مذاكرات بميان آمد و شروع شد بقرائت نظامنامه وزارت داخله شد بعداز قرائت چند ماده).
آقا سيد حسن تقى زاده- سابق درخصوص فرستادن مامور جهت ولايات براى انجمن ايالتى مذاكره زياد شد و راى گرفته شد ولى فقط همانصرف راى شد ولايات هم بهمانترتيب باقى ماند لابد اينرأى بملاحظه داراى فايده بود كه مردم خودسر انجمن ايالتى اقدامى ننمايند توليد فتنه شود جهة اينكه تا حال مامور نرفته است چيست فقط بگيلان رفت در صورتيكه بهمه جا بنا بود برود خصوص آذربايجان.
وكيل الرعايا- تاكنون در اين خصوص مذاكره زياد شده و فقط نتيجه همان شد كه بوزارت داخله يادآورى شود.
رئيس- قرار بود امروز يك كميسيونى مدعى العمومى تشكيل شود كه كمتر اين مطالب بمجلس وارد شود و نيز كميسيونى تشكيل شود جهة مداقه ورسيدگى تلگرافات وغيره كه فورى است در خارجه شنيده ايد كه مدعى العمومى هست حالا در اينجا مثلا جنايتى اتفاق افتاد يا متظلمى هست و يا طرف حاضر نيست لابد يك كسى لازم است كه از جانب آنها وكالت نمايد.
حاج امام جمعه- اينهاييكه مدعى العمومى هستند در اين جا چه كردند كه از براى مدعى العمومى ديگر چاره بكنيم من ملاحظه مينمايم مشروطه در تمام ممالك عالم مفيد فوائد زياد است در اينجا نتيجه نبخشيده اسباب هرج و مرج شده است يكى اينكه فتح باب رشوه و يكى از ميان رفتن مجازات شده است.
رئيس- مهعذا غرض اينست كه مدعى العمومى در خارجه كارش اين است ولى اينجا اين هيئت از براى اين معين ميشود كه چون كسى محل اعتمادى ندارد او را بهر جايى كه لازم است برده احقاق حق نمايد.
مستشارالدوله- ترتيب مدعى العموم در خارجه از لوازم عدليه است وقتى كه عدليه صحيح تأسيس شد آنهم بالطبيعه صحيح خواهد شد حالا ميخواهيم اين هيئت را در خارج از عدليه تأسيس كنيم چون اسباب جمع نيست بيشتر اسباب زحمت خواهد شد.
محقق الدوله- مسئله كه مستشارالدوله فرمودند صححى بود عقيده بنده اين است كه اگر مجلس اقدامى كند كه بعضى موانع پيشرفت كار از قبيل واسطه و غيره برداشته شود بهتر است.
آقا شيخ حسين- اين مدعى العمومى كه گفته شد درست معنى آن فهميده نشد اينطور كه معنى كرده شد كه اگر در بيابان كسى كشته شود و ورثه نداشته باشد شرع ما معين كرده كه مدعى از طرف او در زمان ظهور امام است و درزمان غيبت نايب عام امام است در اين صورت مدعى العموم ديگر نداريم.
رئيس- مقصود شما صحيح است كه درزمان ظهور با امام عصر و در زمان غيبت با نايب امام است ولى ما هم ميگوييم همين مدعى العموميكه معين ميشود بتصويب حكام شرع خواهد بود.
آقا سيد حسن تقى زاده- حالا غير از تظلمات شخصيكه دراين مجلس آمده ومانده و مطالب ديگر كه قريب بپانصد فقره است اينطور شكايات را در جاهاى ديگر خيلى اهميت نميدهند در اينجا اگر بشماريم قريب بپنجاه رسيده است از قبيل تظلمات فوج سيلاخور و متظلمين كرمانشاه و غيره كه همه مختل مانده بقول آقاى مخبرالملك كه يك روزى گفتند يك انجمنى تشكيل شود كه هر وقت اين مطالب بمجلس وارد شود بلافاصله تحقيق نموده بهر جايى كه راجع است رجوع نمايند اين كميسيون عرايض نميتواند باين عرايض عمومى برسد ما هم هر يك بگردن يكديگر مياندازيم پس بايد لااقل رجوع كنيم بجايكه بعرايض آنها رسيدگى شود وهر چند ماه كه ميمانند واز پا مى افتند لااقل درآنجا باشند همچنين يك كميسيون لازم است كه بتلگرافات و لوايح رسيدگى نموده هر چه راجع است بمجلس رجوع شود و هر چه بجاهاى ديگر راجع است بمحل ديگر رجوع شود.
رئيس- اين فرمايش تقى زاده صحيح است كه بايد دو هيئت تشكيل شود هر يك مركب از 6 نفر يكى براى رسيدگى بعرايض عمومى يكى هم براى عرايض فورى كه وارد مجلس ميشود تا وقت مجلس ضايع نشود.
حاج امام جمعه- امر سيم كه لازم است تقويم عدليه است زيرا كه امروز اكثر امورات راجع بعدليه است.
رئيس- بنده هم ميخواستم اين سيمى را بگويم بايد يك كميسيون از آقايان وكلا معين شده وآقايان لطف فرموده بنظامنامه عديه رسيدگى شده كه تا اين نظامنامه وزارتداخله تمام ميشود آن نظامنامه از كميسيون خارج شود و چاپ نمايند بمجلس بيايد و بگذرد.
حاج امام جمعه- از شما كه رئيس هستيد استدعا مينمايم كه روزنامه مجلس اول ملاحظه شود بعد چاپ شود آنروز كه وزير علوم اينجا بود و گفتگو در وقعه ارومى بميان آمد در مقام الزام گفتم بوزير علوم در مدت پانزده روز لااقل پنجاه سوار ميتوانستيد آنجا روانه نماييد در روزنامه درج شده كه پنجاه هزار اين را همه ميداند كه درمملكت ايران ابدا ممكن نيست در مدت پانزده روز پنجاه هزار جمع آورى شود خوب است دقت شود كه اينگونه اشتباهات واقع نشود بلى اينمسئله اشتباه شده است.
آقا سيد حسين- روز شنبه كه گفتگو از يحيى ميرزا بميان آمد من گفتم وقتيكه آمدم شنيدم گفتند كه يكصدو پنجاه تومان پول بانجمن خيريه محمديه برده اند و آنها قبول نكرده اند اين را خوب است تحقيق نماييد در روزنامه طور ديگر نوشته شد خوبست اينطور كه ميگويم اخطار كنند.
آقا ميرزا سيد محمد مجتهد- آيا از شرايط مشروطه اين است كه اگر كسى بخواهد بخانه اش برود بايد بلوى كنند و نگذارند شاهزاده ظل السلطان از شاه از مجلس اجازه گرفته كه برود ممانعت كردن از رفتن او موافق كدام قانون است؟
آقا ميرزا هادى- آخر مردم اطمينان ندارند.
آقا ميرزا فضلعلى آقا- ظل السلطان را براى حكومت تبريزمعين كردند وزارت جنگ را هم تكليف كردند قبول نكرد مرخصى گرفته كه سه ماهه برود سركشى باملاك خود كرده مراجعت نمايد.
حاج محمد تقى- مجلس كه اجازه داده است اگر مردم فساد كنند ربطى بمجلس ندارد. در اينموقع لايحه از ظل السلطان كه بمجلس تقديم داشته بودند آقا سيدمحمد تقى قرائت كرد كه خلاصه آن قريب باينمضمون بود.
مملكت ما مشروطه شده است ولى يكى بايد لگدكوب استبداد شود و يكى متنعم بنعمت مشروطيت بعد از آنكه اظهارات خود را درخصوص رفتن باصفهان از بابت سركشى از خانه واملاك خود بتوسط مثل جناب وزير علوم شخصى نمودم و مجلس راى داد جمعى رد مينمايند بچه ملاحظه اگر جناب رئيس ووكلا محترم راضى باين ترتيب اند چه ضرر دارد اگر نايب السلطنه و ظل السلطان يك وقتى بحكم مجلس عزل ميشود خوب است اما اگر يك موقع ديگر باز بحكم مجلس كارى باينها رجوع شود آنوقت بايد جمعى شورش كنند اگر صلاح ميدانند اين لايحه مرا در مجلس قرائت نمايند.
آقا ميرزا محمود خوانسارى- بديهى است امروز ما مثل ظل السلطان شاهزاده بزرگى نداريم و چند ماموريت عمده تاكنون از طرف دولت رجوع شده قبول نكرده اند بجهة جمع نبودن حواس واسباب كار و مخصوصا فرموده بودند ميخواهم بروم باصفهان فقط براى سركشى از خانه و علاقجات خود وچندماه ديگر عودت نموده براى خدمت به ملت حاضرم حال در اين صورت صحيح نيست كه اينطور رفتار شود.
آقا ميرزا سيد محمد مجتهد- جمعى در اينجا بلوى كرده اند و جمعى هم در اصلهان و هيچ معفوم نيست كه اين حركات براى چيست واز كى است.
آقا سيد محمد تقى- فرمايشات حجة الاسلام صحيح است ولى وكلاى محترم اصفهان هم بايد به ترتيب صحيح و ملايمت رفتار نمايند و اينكه گفته شد اين اشخاص محرك دارند اگر وكلاى اصفهان تحريك نموده اند كه خيانت است و البته وكلا محترم منزه از اين گونه آلايش بوده ومحرك نيستند پس اگر در آنجا اغتشاشى است بايد بمجلس اظهار دارند كه بطور صحيح رفع آن بشود.
آقا ميرزا مرتضى قليخان- اين اغتشاش اصفهان ابدا ربطى بشاهزاده وغيره ندارد بلكه اغتشاش آنجا بواسطه ملاعلى باباى مازندرانى شده كه از اينجا از جانب شيخ رفته است اصفهان و خواسته در آنجا هم مثل زاويه مقدسه حضرت عبدالعظيم فتنه برپا كند و مجاهدين آنجا جلوگيرى نموده اند و ابدا اين اغتشاشات اصفهان ربط برفتن شاهزاده ظل السلطان ندارد واين اشخاص فقط براى تحصيل اطمينان بمجلس آمده بودند.
آقا سيد محمد تقى- بايد اهالى اصفهان بدانند كه حضرت والا ظل السلطان اگر خداى نخواسته قصد اغتشاش داشته باشند البته در غياب خودشان بهتر ميتوانند موجبات آنرا فراهم كنند چون قصد شاهزاده اين نيست مسلما اگردر اصفهان اغتشاش هم باشد همه قسم در اطفاء آن مساعى جميله مبذول خواهند داشت كه نام نيك خود را در جرايد بخيرخواهى نشر دهند.
آقا سيد حسين- عمده علت اغتشاش ولايات بواسطه روزنامه ايست كه از حضرت عبدالعظيم منتشر ميشود و مردم هم ملتفت نيستند و چه نسبتها كه در آن بمجلس و وكلا داده ميشود بايد از اين جلوگيرى شده و توقيف شود.
حسام الاسلام- گمان ندارم در اين تازگيها غير از تلگرافى كه بمحمره از حضرت عبدالعظيم شد بجاى ديگر تلگرافى كرده باشند.
آقا سيدممد تقى- بديهى است كه بايد در اين خصوصها مذاكره بشود ولى تكليف مجلس و وكلا معين نشد و حالا هم وقت تنگ است وآخر وقت مجلس است ما وكلا اينجا جمع شده ايم بجهت وضع قوانين وزارتخانها كه مملكت هرج و مرج نشود و مكرر هم گفته ام و نوشته ام باز هم خواهم گفت و نوشت پس خوبست مجلس بوظيفه خود عمل نموده و جناب رئيس وقتى را در صبح يا در عصر معين نمايند كه لااقل سه ساعتى از قوانينى كه حاضر است خوانده شود.
رئيس- در سه ساعتى حاضر شوند منهم حاضرم.
آقا سيد محمد تقى- باز هم عرض مينماييم كه جناب رئيس مدت را سه ساعت تعيين فرمودند ونه ابتداى آن معين است و نه انتهاى آن پس اگر يك هيئتى از وكلا حاضر شدند كه كافى بجهت خواندن قوانين نشد آن وقت تكليف چيست؟
رئيس- در ساعت سه بغروب مانده عموم وكلا حاضر شوند كه درساعت دو بغروب مانده مجلس رسما منعقد شود.
حاجى محمد ابراهيم- اينها ثمر ندارد بايد ده پانزده روز متوالياً نشست واين قوانين را خواندو تمام كرد.
دكتر ولى الله خان- فرموديد قانون وزارت عدليه حاضر است و اين نظامنامه هم كه فعلا قرائت ميشود متعلق بوزارت داخله است و قريب به پانصد و پنجاه ماده است اين كه فرموديد در ساعت سه بغروب مانده وكلاء محترم حاضر شوند باز كفايت نخواهد كرد مكرر عرض كرده ام ميدانيد كه دارالشورى وقت ندارد هر وقت هر زمان هر قدر كار شد بايد از روى كار وقت معين شود در اين صورت خوبست هم صبح مجلس منعقد شود و هم عصر.
رئيس- با اين شدت هم زورآور نشويد كه كار عقب مى افتد در هيچ پارلمانى دوازده ساعت وقت معين نشده است وضع و خواندن قوانين كار دماغى و تفكرى است و ممكن نيست از سه ساعت بيشتر كار كرد در همين ساعت سه بغروب مانده كه تعيين شد حاضر شوند خيلى خيلى خوبست و كار هم پيشرفت مينمايد.
حاجى ميرزا على آقا- خوب است قرار بگذاريد كه روزهاى تعطيل هم مجس منعقد شود.
رئيس- اگر همين چهار روز را در ساعت مقرره وكلاء محترم حاضر شوند كفايت است و خيلى هم كار پيشرفت ميكند.
آقا ميرزا محمود- آيا بايد اين قوانين بجهت امسال هم بدرد بخورد يا نه؟
رئيس- وقت مجلس هيچ زمان تمام نميشود زيرا كه مجلس همه اوقات كار دارد طورى نيست كه بده روز يا يكماه يا دو ماه يا يكسال دو سال تمام شود و در هيچ جا هم پارلمان هيجده ساعت كار نميكند و مقصود من اين است كه مستمرا بايد كار كرد نه اينكه زورآور شويد بطوريكه يكدفعه كار عقب بيفتد.
حسام الاسلام- امروز يك جزء از اين نظامنامه وزارت داخله كه معلق بتكاليف حكام است لازم است نه پانصد و پنجاه فصل واين نظامنامه را تا ده سال ديگر هم حكام ما درست ملتفت نخواهند شد و مترجم و معاون لازم دارند پس خوب است آنچه فعلا لازم است مجرى و تصويب شود.
آقا سيد حسن تقى زاده- باز از مطلب خارج شديم خوب است بموجب نظامنامه عمل نماييم در اين وقتيكه تعيين شد آقايان بعده كه كفايت قرائت نظامنامه وطرح مسئله بدهد حاضر نشوند خوب است آن فصل نظامنامه داخلى را كه مقدر است تا دو ثلث از وكلا حاضر نشوند مجلس رسما مشغول مذاكره نميشود فسخ نموده قراربگذاريم اگر كمتر از اين هم حاضر شدند مجلس مشغول كار شود.
آقا ميرزا محمود خوانسارى- بديهى است وكلا محترم ولايات حاضر ميشوند ولى وكلاى اينجا هر گاه در سر ساعت دو كه زنگ زده شده حاضر نشدند حاضر و غايب نمايند و بموكلين آنها اظهار داشته شكايت كنند.
رئيس- نتيجه كه از اين مذاكرات گرفته شد اين است كه من در ساعت دو بغروب مانده در مجلس نشسته و زنگ افتتاح مجلس را ميزنيم و بايد آقايان وكلا هم حاضر شوند. (مجلس ختم گرديد).
</section>
<section type="session" number="134">
جلسه: 134
مذاكرات روز شنبه 7 شهر رجب دارالشوراى ملى‏
خلاصه مذاكرات روز پنجشنبه را آقا سيد محمدتقى قرائت كردند.
آقا ميرزا محمود خوانسارى- قرار شده بود كه روزهاى شنبه ورقه حاضر و غايب خوانده شود خوبست بخوانند.
صدر نطنزى- پريروز قرار شد كه دو ساعت بغروب مانده وكلا حاضر باشند حال يك و بيست دقيقه است حاضر نشدند.
حاجى محمد تقى- بر فرض ورقه اسامى حاضر وغايب خوانده شد در صورتيكه مجازات در كار نباشد چه فايده دارد.
محقق الدوله- ترتيب مجلس با جناب رئيس است با راى مختلفه نميشود بايد صورت خوانده شود (شروع بقرائت نظامنامه وزارت داخله شد چند ماده از آن قرائت و تصحيح شد).
محقق الدوله- اگر صلاح بدانيد بعضى از لوايح است قرائت شود (لايحه از انجمن اتحاديه اصناف قرائت شد).
حضور مبارك امناى مجلس شوراى ملى شيدالله اركانه معروض ميداريم.
اولا عريضه درخصوص تشكيل بانك ملى و دفع مفاسد واصلاح امور عرضه داشته بوديم بجواب مفتخر نشديم. ولى بديهى و مسلم است كه انعقاد اين مجلس مقدس معظم بجهت رفع ظلم و استبداد و اعمال عدل و انصاف وترويج شريعت غراى محمديه واصلاح امور مملكت و تخريب بنيان جور و اعتساف بوده وهست.
ما طبقات اصناف و ضعفاى مسلمانان قريب دو سال است كه درراه اين مقاصد كه اهم آنها ترويج شرع و عمل نمودن بقران و احكام و اشاعه عدل وانصاف كه از صفات حسنه پروردگار وانبياء و اولياء تا اماما قائم عجل الله فرجه است هرچه مقدور بوده داده ايم و در صورت وجوب از جان خود مضايقه نخواهيم داشت دراينصورت حاضر نيستيم كه اعادى و مخالفين بجهة اغراض نفسانى خود ونايل شدن بمقاصد خودشان هر روزى نسبت به يكى از وكلاء مسلمان متدين ما تهمت و افتراء و سوء ادب و تهديد قتل نمايند يا در بهارستان هتاكى نموده اظهار منع از دخول در مجلس نمايند بجرم اينكه چرا اسم قرآن واحكام قرآن را گفته ايد يا آنكه در مصلح مملت اظهار عقيده نموده ايد بدرجه كه وكلاى محترم مسلمانان نتوانند اظهار عقايد خود را بنمايند اگر چنانچه مقدارى مفسدين و شورش طلبها بخواهند باين ترتيبات مقاصد خود را اشاعه دهند بر ما مسلمانها واجب و لازم است كه بتمام قواى حفظ مقامات شريعت و وكلاى مسلمان متدين محترم خود را بنماييم باين جهت لازم شمرده كه اولا خدمت رؤساى مجلس عرض كنيم كه دفع اين مفاسد و رفع اين مطالب را بنمايند اگر چنانچه اطفاء اين نائره بعهدده دولت يا حجج اسلام يا مجلس است مستدعى ميباشيم بهر نحويكه صلاح بدانند دفع و رفع فرمايند واگر چنانچه بعهده ملت است امر واجازه فرمايند تا آنكه ملت بوظيفه خود عمل نموده بيش از اين ناموس شريعت و مملكت پاره و مندرس نشود و عموم وكلا مرفه الحال عقايد خود را در اصلاح مفاسد و نوشتن قانون كه مخالف شرع نباشد اظهار نمايند.
آقا ميرزا طاهر- الحق خوب نوشته اند و تمام اينها درست است.
آقا سيد مصطفى- اگر انجمن اصناف جلوگيرى ننموده بودند امروز بازار بسته ميشد اينها امنيت ميخواهند.
حاجى محمدتقى- چه امنيت مگر ميخواهند بازار را بچاپند.
آقا ميرزا حسين شهيدى- پس خوب است معلوم بشود كه مصدر و محرك كيست و جهة بازار بستن چيست.
حاجى محمد تقى- اينها ميگويند بعضى از حضرت عبدالعظيم ميآيند اغتشاش و فساد ميكنند كه بازار بسته شود ما منتظريم كه وكلا از حضور اعليحضرت برگردند يايند تكليف معلوم ميشود ما ديگر بيش از اين صبر نخواهيم كرد.
آقا سيد مصطفى- چطور ميشود ساكت باشيم تمام ما مسلمان هستيم چقدر ميشود صبر كرد اين صحيح استكه در پهلوى مدرسه يونس خان يسره بنشينند و داد بزند كه روزنامه تكفير مجلس.
حاجى محمد ابراهيم- من عرضم با حجج اسلام است اگر خلاف شرعى كرديم بگويند اگر نكرديم چرا اينها اينطور رفتار مينمايند.
حاجى محمدتقى- وكلا براى همين مطلب رفته اند بايد صبر كرد تا بيايند.
آقا ميرزا سيد محمدمجتهد- شيخ پريشب رفته است خدمت شاه و طرف سحر برگشت كسيكه اينطور مطرود ملت است در صورتيكه طرف ملاطفت اعليحضرت باشد البته آنچه خواهد ميكند.
آقا ميرزا حسين شهيدى- وكلا بحضور رفته اند اگر مقتضى المرام برگشته اند خيلى خوب والا مردم تكليف خود را ميدانند.
آقا ميرزا طاهر- ابدا جواب صحيح صريح داده نخواهد شد جز طفره و تعلل.
آقا ميرزا سيد محمد مجتهد- امروزه حكام بيش از سابق ظلم مينمايند پس فايده اين مجلس چيست و با اين وضع هيچ كار پيش نميرود.
آقا ميرا حسين شهيدى- اينجا جماعتى كه متعرض وكلا ميشوند بجهت چيست معلوم شود مقصود ملت اينستكه قوتنين ميخواهند در اين مقصود وكلا بانها متحدند پس اين متعرضين هر روز بيك اسم متعرض وكلا ميشوند براى چيست (رقيمه حجةالاسلام آقا شيخ عبدالله مازندرانى را آقا ميرزا طاهر قرائت كردند.)
مخفى نيست بر احديكه در اين اعصار تعديات امراء و حكام وسركرده ها و اجزاء دولت بحدى طغيان نموده كه تمام خلق به تنگ آمدند ديدند جان و مال و عرض ايشان رفته وميرود برو در آمده بالاتفاق گفتند ما دولت مشروطه ميخواهيم حتى آنهاييكه الان طريقه نفاق رفتار ميكنند و آنچه بما ابلاغ نموده و نوشته اند از معنى مشروطيت اينكه ارباب عقولى منتخب شوند براى حفظ حدودو ضبط حقوق دولت و رعيت كه حدود كردار و رفتار دولت با رعيت چه باشد و حقوق دولت را كه بايد رعيت ادا نمايد حقا و يا باطلا چه باشد تاهر يك حدود خود رادانسته و بنظر وتصديق اهل مجلس كه عبارت از آن عقول منتبخه است رفتار نمايند اگر ظلم باشد محدود باشد تا بتوانند تحمل نمايند نه مثل خروس جنگى همين كه بر طرف مقابل خود غالب شد متصلا با منقار سر او را ميكوبد هر چه خون بيايد و سر خود را زير پر و بال ظالم خود پنهان كند والتجا بياورد دست از كوبيدن سر او برنميدارد وهيچ حدى ندارد كه ملاحظه آن حد بشود چون حيوان است ودر اين زمان از قرار مسموع حال ولاة و حكام همينطور است كه سبعيت پيدا كرده از شعار انسانيت بيرون رفتند و كسى بفرياد مظلوم نميرسد اما اعليحضرت اقدس شهريارى دام ملكه كه دسترس بان ذات اقدس ندارند و اما غير آن وجود مبارك يا ضعيف وغير قادرند بر دفع و يا قادرند ولكن شريك الصناعة هستند بآن ظلم و بديهى است كه اين مطلب دخلى و ربطى به مخالفت دين و مذهب ندارد نخواستند دين و مذهب مردم مشروطه باشد يا مطلق ولكن به تحريك جمله از مفسدين و ظالمين كه عادت نمودند بظلم وجور چون عمروبن عاص كه بمكر وحيله او مصاحف بر سر نيزه شده تا دست از حق بردارند بعضى را واداشته كه لوايح مشتمل بر كفر وزندقه والحاد بالنسبه خود به مجلس محترم نوشته و اشاعه دهد تا باين مكر وحيله مجلس محترم كه وضع آن بر رفع ظلم و ستم است در نظر مبارك اعليحضرت پادشاه اسلام وعلما اعلام و متدينين از عوام موهون شود واو بقصد باطل خود نايل شود و يمكرون ويمكرالله والله خيرالماكرين.
حرره الاحقر عبدالله المازندرانى.
وكيل التجار- كلام الملوك ملوك الكلام (رقيمه ديگر از حجةالاسلام معظم اليه كه به آقا شيخ محمد تقى سلمه الله تعالى نوشته بودند قرائت شد.)
عرض ميشود رقيمه محترمه زيارت شد از اطلاع بر صحت مزاج شرافت امتزاج جنابعالى خوش وقت و مسرور گشته از حال اين ضعيف مستفسر شدند بحمدالله تعالى حيوة مستعار باقى وعمر بدعاى آن نخبةالاحباب و عموم مؤمنين مصروف است در اين روزها ملالت خاطر بسيار و پريشانى حواس بيشمار چون از تلگرافات متعددده ظاهر شد كه جماعتى از اهل علم بملاحظه تعينات خود و يا بتحريك بعضى از مستبدين علم مخالفت برافراشته وزاويه حضرت عبدالعظيم را محل اعتكاف ساخته فرياد وا ديناه و واسلاماه بلند مينمايند زعما منهم خوب الفتنه الافى الفتنه سقطوا بتلبيس اينكه حفظ دين و ترويج شريعت حضرت سيدالمرسلين صلى الله عليه و آله مينمايند با اينكه جان و مال و عرض مسلمانان را در معرض تلف درميآورند و انعقاد مجلس شوراى ملى كه بجهة اصلاح حال عموم رعيت و نظم امور دولت و فوايد آن عايد بعموم اهل ملت است و بجهة ضبط و تحديد ظلم و تعديات ولاة و حكام وامراء كه خارج از قوت وطاقت و تحمل خلق بوده شده بدون استلزام خروج از حدود شريعت مطهره سعى در اجراء و همراهى در قرار واستدامه چنين مجلس راجع بلكه لازم است چون از مراتب نهى از منكر است و بناى تخريب و مخالف آن در حد مخالفت با صاحب شريعت است مع ذلك اين حضرات نسبت مكر و حيل عمر و عاص صفتان اين زمان را تعبيه اذهان خود نموده اظهار مخالفت مينمايند و يحسبون انهم يحسنون صنعا زياده زحمت نميدهد ايام اقادت مستدام‏
والسلام عليكم و رحمةالله.
حرره عبدالله المازندرانى.
عموم اظهار تشكر وامتنان از آن وجود مقدس نمودند (لايحه از جناب آقا سيد محمد تقى وكيل محترم قرائت شد).
بسم الله الرحمن الرحيم.
غرض از اقدامات وافيه واهتمامات كافيه حضرات حجج اسلام وعلماى اعلام مد ظلالهم على مفارق الانام و تحمل مشاق كثيره و مهاجرت آنها بزواياى مقدسات و اماكن مشرفه و زحمات و صدمات عموم مسلمين و متدينين مذهب حقه جعفريه اثنى عشريه در اين مدت جز از براى حفظ بيمه اسلام و اجرا احكام شريعت حضرت خيرالانام عليه صلوات الله الملك العلام و انبساط عدل و انصاف و انسداد ابواب جور و اعتساف در كليه بلاد اطراف مملكت ايران صانها من العدتان چيز ديگر نبود وچون در دولت مستبده و سلطنت مستقله اجرا قوانين عدليه و احكام الهيه بواسطه خودسرى حكام وظلم ظلام كمال صعوبت را داشت لذا دامن همت بر كمر غيرت زدند تا بتاييدات اليه و توجهات باطنيه حضرت اقدس حجة عصر ارواح العالمين فداء و حسن نيت شاهنشاه مغفوراليه الله حلل النور و مساعدت اعليحضرت اقدس شاهنشاه جوان جوانبخت ايدالله ايام دولته دولت مستبده را بدولت مقننه و سلطنت مستقله را بسلطنت مشروطه مبدل كردند كه لازمه دولت مشروطه داشتن مجلس شوراى ملى است وغرض از مجلس شوراى ملى اين است كه عموم اهالى مملكت عده از مردمان عاقل دانشمند و متدينين هوشمند را بسمت نمايندگى از طرف خودشان منتخب نموده بعضويت آن محل بفرستند كه بمقتضاى عصر و زمان هر يك از آنها با كمال آزادى عقيده خودشان را در اصلاح حال و حفظ حدود و ثغور و جلب منفعت و دفع مضرت و موجبات ترقى ملك و ازدياد ثروت و مكنت و طريقه تامين و ترفيه و آسايش عموم ملت اظهار و درآن محل مطرح مذاكره و مشاوره نمايند تا باكثريت آراء رد يا قبول شود و در اين مملكت كه مملكت اسلامى است در مجلس شوراى ملى آن نيز بايد عقيده و رأى آزاد باشد بآنمعنى آزادى كه از شريعت مطهره رسيده است و هم بمقتضاى مذهب قوانينى بايد عرفا وضع شود كه حدود دولت را محدود و وزرا را مسئول سازد تا عوارض وماياتى كه از اهالى اين مملكت اخذ ميشود بدون اجحاف و تعدى باحدى بموجب قانون مأخوذ و بنحو صحت بدون حيف وميل قانونا در مملكت مصروف گردد و هم بتعيين قوانين حدود وزرا را معين و اداراتشان را منظم سازند كه بواسطه آن قوانين احكام مقدسه اسلام و قوانين شرع حضرت سيدالانام عليه الصلوات والسلام در باره عموم ملت من الخواص والعوام بدون ملاحظه نسبت بعالى و دانى ورعايا و راعى سهل الاجرا شود و هم اين مجلس بايد در حفظ حدود و حقوق فرد فرد اهالى اين مملكت و آسايش و راحتى عباد و تامين بلاد و ترويج سناعت و تجارت و زراعت سعى وافى و جهدى كافى بعمل آورد ولى عوض تامين بلاد و ترفيه عباد در هر نقطه از نقاط و هر گوشه از بلاد بواسطه ظلم ظالمين واستبداد مستبدين يا تحريك محركين فتنه و غوغايى شده كه موجب سفك دماء و نهب اموال و هتك اعراض مسلمين گرديده بالبداهه معين است كه تمام اين اغتشاشات واختلافات براى اين است كه تاكنون بوظايف خود كمتر عمل فرموده اند و مسلم است كه مجلسيان هم تقصيرى ندارند بواسطه آنكه اشخاص مستبد و ماحيان عدل و حاميان ظلم و مخربين اساس مشروطيت هر دقيقه و آنى بلطايف الحيل يك نقطه از نقاط مملكت را آشوب و مغشوش كرده پس از اغتشاش و فتنه بشيوه وطنپرستى و مشروطه طلبى و ملت خواهى در عمارت بهارستان بناى داد و فرياد را گذارده اوقات اعضاى محترم مجلس را متوجه و مشغول اصلاح آنجا كردند كه از جعل قوانين باز بمانند تا باين حيله و تدبير اذهان مردم را مشوب و پريشان كنند كه اين مجلس باعث اغتشاش ملك و هرج ومرج مملكت است نه براى اصلاح حال دولت و رعيت وكلاى محترم چون اين نكته را درك كرده و از خيالات آنها مطلع شدند در مقام جلوگيرى از رفتن وضع آنها برآمده بناى تهمت و توهين را بوكلا گذارده كه شايد باين وسيله رخنه واخلالى دراين اساس مقدس فراهم شود هر چه گفته شد بايد جلوگيرى كرد كه عاقبتش وخيم است توجهى نفرمودند نميدانم اين چه آزادى است اشخاصيكه بايد در اظهار عقيده آنطوريكه شرع تجويز فرموده آزاد باشند مقيدند و كسانيكه بايد مقيد باشند به نحو اطلاق آزادند گفتن در مجلس بعد از ان بيانات وافيه و عبارت واضحه كه تاكنون هرچه گفتيم و نوشتيم كه وظيفه اين مجلس وضع قوانين عرفيه سياسيه مملكتى و قواعد تنظيم دواير دولتى است كسى توجه‏
نفرمود خسته شديم و باز هم تا زمانيكه هستم ميگويم در جواب قانون اساسى چه شد گفتن قانون اساسى ما قران است آن هم با آن تقرير و قيد حقيقت براى آنكه خواستم برسانم منحصر نيست وظيفه ما بقانون اساسى موجب اين همه هتاكى و اهانت و جلوگيرى نبود كلمه كفرى نگفته ام كه با آن همه فتنه و غوغا از من مؤاخذه ميكنند بديهى است كه اثبات شيئى نفى ماعدا نميكند اى شخص محترم حفظت شيئا و غايت عنك اشياء با اينكه اين بنده در اين مجلس از تمام اعضاى محترم بيشتر سعى و كوشش در تعيين قوانين و وظايف مجلس كرده ام كه سند صدق عرض من تمامى نمرات جريده فريده مجلس است اين فتنه و غوغا خلاف انسانيت و آدميت است.
بارها گفته ام و بار دگر ميگويم‏
قانون است كه حدود سلطنت را معين ميكند. قانون است كه اساس مشروطيت را محكم ميدارد قانون است كه وزرا را مسئول ميسازد قانونست كه احكام مقدسه اسلام رامجرى ميدارد قانون است كه مملكت را منظم ميكند قانون است كه اجتماعاتيكه مولد فتنه و دينى و دنيوى است منع و متفرق مينمايد قانون است كه شرف مردمان را محفوظ ميدارد قانون است كه اطراف بلاد را امن و اهالى مملكت را آسوده و راحت مينمايد صراحة عرض ميكنم در مجلس قانون وضع نخواهد شد مگر آنكه نظامنامه داخلى اولا در مجلس مجرى و معمول گردد وانگهى قائل اين قول بنده بودم چرا بايد بطورى آشوب و جلوگيرى كنند كه اغلب وكلاء محترم با كمال خوف و خفا با جمعيت و قزاق از مجلس بيرون بروند مسلم است كه اينها خيالى ندارند جز تخريب مجلس و ضديت باساس مشروطيت كه بحيله وطن پرستى و مشروطه طلبى و تهمت وكلا محترم و اهانت نمايندگان ملت اين اساس مقدس را برهم برنند خلاصه بمصداق خير الكلام ماقل و دل با اين ترتيبى كه در عمارت بهارستان پيش آمده است از حيث ورود و خروج واظهار راى وعقيده در مجلس بقسمى كه شريعت مطهره اجازت فرموده آزادى براى ما نيست و نخواهد بود واگر هم كسى اظهار عقيده در اصلاح حال ملك و ملت بنمايد مخالفت با سليقه آشوب طلبان داشته باشد علاوه بر آنكه در مجلس منهتكش ميكنند در صحن بهارستان تهديد بضرب و قتل و نهب اموالش ميسازند البته بر اعضاء مجلس عموما و بر حضرت رياست خصوصا لازم و متحتم است كه از براى حفظ مجلس و مجلسيان اينگونه اشخاص را از ورود بهارستان منع كنند تا وكلا ملت بتوانند عقيده خود را در آسايش عباد و تامين بلاد اظهار و همم عاليه خود را بوضع قوانين مصروف سازند واين مطلب با هيچ قانونى منافات ندارد اگر كسى هم از وكيلى خلاف امانت وديانت و يا خيانتى مشاهده كرد كتبا با امضا بمجلس اظهار كند البته مجلس هم عضو فاسد و خائن را پس از ثبوت و وضوح قبول نخواهد كرد (اقل السادات والطلاب محمد تقى الموسوى الهروى، الا حقراسمعيل بن ابراهيم الموسوى، الاقل محمد طاهر، محمد حسين، معظم الملك، الاقل الجانى ميرسيد حسن كاشانى، سلام على ابراهيم، محمد هادى) و چند نفر ديگر از وكلاى محترم مجلس مقدس دارالشوراى كبراى ملى شيدالله اركانه بعد از قرائت جمعى گفتند صحيح است.
آقا ميرزا حسين شهيدى- اين مطلب را جعى نوشته اند جواب ميخواهند پريشب نميگذاشتند ما برويم.
آقا ميرزا سيد محمد مجتهد- اينها سه دسته اند يك دسته از طرف حضرت عبدالعظيمها هستند و يك دسته ديگر هم از فريمان ودسته از جاى ديگر خوب است اينها را راه ندهند.
 (جمعى جواب لايحه اصناف را خواستند).
آقا ميرزا حسين شهيدى- هيئتى كه بحضور رفته اند برگردند تكليف معلوم خواهد شد.
احسن الدوله- اين همه لايحه كه خوانده شد مقصود اين است كه امنيت نيست حال ميگويند كه دربهارستان هم بسته شود آيا ببينيم آنوقت براى خود ما امنيت هست در خارج يا نه پس تكليف همه را معين كنيد.
 (تلگرافى از كرمان قريب باين مضمون قرائت شد حضور مجلس مقدس باعتقاد بنده عرض خلاف بمجلس نمودن دشمنى با امام 4 است احضار نصرةالدوله باقى بودن ماليات و با اين اغتشاش آن سامان مقرون به صلاح نيست اين جوان بعد از رقتن فرمانفرما به طورى جذب قانون كرده و باب حلم رامفتوح نموده حامى مجلس و هوا خواه مشروطيت است وزير ايشان هم شخصى نجيب اگر ايراد شود كه علت اينهمه شكايتها چيست عرض ميكنم بعد از تبديل سلطنت مستقله بسلطنت مشروطه حكام فقط محض وصول ماليات ميخواهند كه بگيرند در اين موقع پرداختن ماليات رعيت نبايد از حكومت شكوه نمايند و حلم حكومت در اين مدت چند نفر را جرى ساخته 10 ايالت مشغول وصول ماليات و تنظيم است يكمرتبه تغيير حكومت اسباب خرابى خواهد شد اگر هر كس ديگر باشد تاسه ماه بايد مشغول اصلاح اين خرابيهاى غير مترقبه باشد عرض ميكنم كه اگر حكومت انوشيروان و وزير او بوذرجمهر باشد بايد صرفه وصلاح مملكت منظور گردد (غلامحسين).
آقا ميرزاطاهر- عرايض آخر ناسخ مطالب اول است (تلگراف ديگر از كرمان قرائت شد قريب باين مضمون) بيست روز قبل بواسطه تظلمات فوق العاده با وجود اينكه هنوز گندم اطراف شهر نيامده حضرت والا قرار گذاردند يك صد و پنجاه خروار گندم بقيمت نه تومان داده شود امروز آن گندم تمام شده و قيمت گندم خروارى چهارده تومان شده اگر امروز حكومت تغيير كند اسباب هيجان خواهد شد.
آقا سيد حسن تقى زاده- رسيدگى باين لوايح و تلگرافات وظيفه مجلس نبود بايد آنها بوزارت داخله رجوع شود هر طور صلاح ميدانند رفتار كنند.
حاج امين الضرب- صحيح است ولى بايد در باب تلگراف كرمان بواسطه مسئله ماليات مجلس يك ملاحظه منظور دارد.
وكيل التجار- بنده چند نفر آنجا سراغ دارم كه ظلم مينمايند خوب است تغيير در پيشكارى بشود.
حاج محمد اسمعيل آقا- درخصوص تغيير حكومت با وزارت داخله است ولى چون مسئله ماليات در ميان است راجع بمجلس و وزارت ماليه است وزارت ماليه هم حضور دارند اگر مطمئن هستند كه تغيير حكومت باعث لاوصولى ماليات نميشود چه ضرر دارد.
وزير ماليه- صحيح است مخصوصا در آنجا تجربه شده كه تغيير حكومت باعث تعويق وصول ماليات ميشود. (تلگرافى از اصفهان رسيده بود قرائت شد قريب باين مضمون) بتوسط آقاى حاجى سيد اسمعيل و آقاى تقى زاده بمجرد شنيدن حركت ظل السلطان باصفهان شهر در تزلزل جمعى سوارهاى شخصى ظل السلطان جمعى فدائيان مفقود و جمعى ملانمايان بتحريك منشى باشى توهين از وكلا و انجمن نموده بعينها اختلاف و فساد زاويه حضرت عبدالعظيم در اينجا ظاهر شده است گويا از حركت نكردن ظل السلطان نبايد مخالف قانون است ولى گمانم اين است از قانون اساسى همين يك ماده بصحه رسيده باشد.
حاج امين الضرب- در اين خصوص چه جواب گفتند.
محقق الدوله- در اين باب از وزارت داخله تحقيق شود كه اگر سوارها مرتكب اين تجاوزات شده اند بمجازات برسند.
آقا ميرزا سيد محمد مجتهد- يقينا بدانيد با اين ترتيب ظل السلطان نخواهد رفت اما اين هم ترتيب مشروطه نيست.
وكيل التجار- هر چند از اين وقايع اتفاق مى افتد گفته ميشود كه تحقيق شود تاكنون بتحقيق اقدام نشده اگر در چند جا هيئتى رفته و تحقيق شده مجازات بعمل آمده بود كار باينجا منجر نميشد باز هم ميگوييم بايد تحقيق شود.
وكيل الرعايا- گفتند بروند تحقيق نمايند در جاهاى دور يك اندازه مشكل مى نمايد ولى دراين شهر پاى تخت در نهايت سهولت است همه اين فسادها كه واقع ميشود كدام تحقيق شده همين فتنه زوايه حضرت عبدالعظيم كه از تمام فتنه ها بزرگتر است چه اقدامى شده است يك ضعيفه را در مقابل سفارت دولت روس با گلوله زده اند كجا تحقيق كرده اند.
آقا سيد حسين- مكرر گفته شده كه تمام اين فسادها از زاويه حضرت عبدالعظيم ناشى ميشود اگر ميخواهيد ملت آسوده شوند بايد فتنه آنجا را رفع كرد.
براى اينكه آنچه ميخواهند مينويسند و منتشر ميسازند تاكنون در اين خصوص چه اقدامى شده و كدام نتيجه حاصل شده از مجازات مكرر گفته ميشود ما از مجازات سالارالدوله هيچ گفتگويى بميان نيست مجازات او مهماندارى است.
آقا سيد مهدى- درخصوص روزنامه كه از حضرت عبدالعظيم منتشر ميشود كار بجايى رسيده است كه جمعى ببازار ريخته اند و باصناف ميگويند كه دولت با ما همراه است و عماً قريب كارها خواهيم كرد عجالة اگر هيچ كارى بآنها نميتوانند بكنند لااقل اين سنگ چاپرا در آنجا توقيف كنند.
آقا ميرزا محمود اصفهانى- اگر ميخواستند توقيف كنند كرده بودند ولى نميكنند.
آقا سيد مهدى- اين لايحه را انجمن اصناف نوشته اند امروز ميخواستند بازار را ببندند باز عقلا نگذاشتند تا سه روز وقت خواسته اند.
آقا ميرزا محمود- در اين خصوص هر چه گفتگو ميشود جواب همان است كه هيئت وكلا برگردند عجالة جناب وزير ماليه تشريف آورده اند لابد مطلبى دارند خوبست در آنباب مذاكره شود.
مخبرالملك- فردا صرافها جواب ميخواهند.
وزير ماليه- از مسئله صرافها اطلاع داريد و حق هم دارند ولى مسئله اينستكه توضيحاً عرض مينمايم در ايران غير از ماليه مدخل و كارى نبوده پس اين مطلب از تمام امور مهم تر و خرابى آن اين است كه يك مقدار قروض سنواتى هست كه بايد هر ماه تنزيل و قسط آن داده شود و يك مبلغى هم قروض متفرقه داريم مبلغى بايد بمصرف آنها برسد عقب افتاده چندى قبل مذاكره شد كه گفتيم قرار بگذاريم اينها را تا سه سال از اصل ندهيم ولى فرع آنرا بدهيم از اينها گذشته از حقوق مردم هفت كرور عقب افتاده است صورت آنها برداشته تمام موجود است پنج كرور است و حالا هم باز مى آورند كه صورت برداشته شود و اين غير از قروض طومانيانس وغيره است تمام صاحبان اين شش كرور عرصه را بر من تنگ كرده اند و هر روز طورى بمن سخت گيرى مينمايند كه طلبكار شخصى اينطور سخت گيرى نميكند مثلا يكروز صورت غلطى آورده بودند من قبول نكردم واصرار كردند گفتم كه من قسم خورده ام صورت صحيح را امضا نمايم چند نفر شهرت دادند كه فلانى قسم خورده پول ندهد واز قراريكه شهرت دارد ميگويند وزير ماليه تمام پولها را ضبط كرده من كه تحويل دار كل نيستم علانيه هم ميگويم كه ماليات امسال بايد بخرج امسال بخورد و سابق بهمين ترتيب بوده كه عمل ماليه خيلى مغشوش شده و من علناً ميگويم كه بدايد من بجهة اصلاح مملكت اينطور كرده ام مكرر از مجلس استدعا كرده ام كه يك مبلغى از ماليه امسال را يا خودم قرض نمايم و باشخاصيكه ده پانزده تومان حقوق دارند بدهم آخر ديدم طورى شده است و اشخاصيكه قوت دارند و واسطه دارند طورى ميكنند كه اين را هم آنها ميبرند و فقرا ميمانند آخر بايد علاجى كرد.
بعضى شهرتها و نسبتها ميدهند مخصوصا حاج امجدالدوله در قيطريه گفته است كه من از وكلا هر چه پرسيدم هيچ از برگشتن تيولات خبر ندارند اين كارها كار وزارت ماليه است و همچنين مسئله خالصه جات وغيره آيا اين تحريكات صحيح است هيچكدام ازاين مطالب بر من شاق نيست اما شاق اينستكه من دوش خودم را گذاشته ام روى سنگ سختى و هر چه فشار ميآورم هيچ پيش نميرود وآنگهى من معنى مسئوليت را خوب ميدانم مسئول در نزد خدا هستم و اينكه مردم ميگويند دولت چطور و ملت چطور من هيچ اينها را نميدانم ابدا تفاوت درميان آنها نيست من قسم ياد كرده ام كه صلاح هر دو را بگويم مسئوليت اينست كه اگر كسى نتوانست عمل نمايد و از عهده برآيد دود شده بآسمان برود بهتر است و من ميدانم خرابى كار طوريست كه نزديك است فرار كنم همه شماها هم ميدانيد كه عمل ماليه خيلى سخت شده و اصلاح نميشود مگر باتفقا و در همه جا قانون ماليه آلت و حافظ وزارت ماليه است مكرر هم اينجا گفته شده كه حال ماداميكه قانون نيست چه كنيم آيا دست را رويهم بگذاريم من جواب داده ام كه خير البته قانون بتدريج نوشته ميشود و در هيچ جا هم يكمرتبه وضع قانون نشده ولى باتفاق بايد كار كرد و عمل ماليه امروز اصلاح نميشود مگر باينكه مجلس همت كند دولت همت كند وزرا همت كند آيا ميدانيد آبروى مملكت ميرود يعنى چه وقتيكه مهلت خواستند از باب استقراض خارجه آنوقت چه ميشود كار بمن خيلى سخت ميگذرد من بجهة همين مطالب استعفا دادم كسيكه مسئوليت را بداند و نگويد شرف ندارد بارى اينها مقدمات بود مقصود اين بود كه اين صرفها خواستند كاسبى كنند حالا گير افتاده اند برفرض تومانى پنجهزار خريده اند مدتى گذشته است تنزيل داده اند مكرر هم بمجلس اظهار داشته اند بالاخره حاج امين الضرب با آنها قرارى داده اند و خوب است خودشان آن قرار داد را بگويند.
حاج امين الضرب- چرا سيصد و چهل هزار تومان قبوض در دست دارند از مشيرالسلطنه و صندوق و قبض تمبرخورده از پارسال مطالبه كرده اند داده نشده تا اين اواخر خانه اتابك متحصن شدند و از مجلس گفته شد رسيدگى شود كميسيون منعقد شد پس از مذاكرات زياد قرار شد فهرستهاى مشيرالسلطنه را تومانى پنچهزار فهرستهاى صندوق را تومانى شش هزار و قبضهاى تمبر شده را تومانى هشت هزار بصرافها بدهند آنها گفتند نقد داده شود بعد از مذاكرات زياد راضى شدند باينكه ثلثى نقد داده شود و باقى هم دو سه ماهه داده شود واين قرارداد چند روز تاخير افتاده حال آنها دكانها را بسته اندوآمده اند.
آقا سيد حسن تقى زاده- در باب قبوضاتى كه صرافها در دست دارند قرار شد در سه قسط از قرار تومانى پنجهزار و ششهزار و هشت هزار پرداخته شود هر چه ملاحظه شد و شقوق آن را فرض و تصور كرديم محل و پول هيچ جايى نبود لابدا گفتيم از ماليه امساله برداشته بدهند حال صورتى از بقاياى محل امساله را جناب وزير ماليه آورده اند.
وزير ماليه- بلى صورت آورده ام گويا راضى نشدند.
آقا سيد حسن تقى زاده- چرا راضى هستند ولى اطمينان ميخواهند.
حاج محمد اسمعيل آقا- البته ميدانيد تمام اين پول مال خودشان نيست مقروض هستند ميگويند عجالة محلى كه بما داده ميشود محلى باشد كه لااقل اگر ضررى هم متحمل ميشويم بتوانيم به قروض خود بدهيم.
وزير ماليه- حال همين را تصويب كرده اند چه بايد كرد.
وكيل التجار- وضع پرداختن پول بصرافها را نبايد اينجا مذاكره كرد.
حاجى امين الضرب- اين طور نيست اين طلب آنها مال پارساله است و اين وجه از ماليات امساله داده ميشود بايد گفتگو شود و مجلس تصويب نمايد.
آقا سيد حسن تقى زاده- كميسيون ماليه بايد راپورت مفهومات كار خود را بدهد ولى ماليه ما طورى مغشوش است كه مثل مطالب پولتيكى است نميشود همه جااظهار كرد در صورتيكه كسى از حال مملكت خبر ندارد نميداندو من هيچ خوش نداشتم كه بعضى مطالب گفته شود كه مملكت در خطر است هر كس هم ميگفت خوش آيندم نبود ولى اگر كسى از ترتيب ماليه خبردار باشد بخدا قسم از انتظام مملكت دست كشيده باصلاح اين كار مشغول ميشود اولا هفت كرور از حقوق گذشته بى محل است كسى نيست در اين انجمنها درست حالى آنها نمايد اشخاصى كه قسم ميخورند بمشروطيت با جان و مال همراهى كنند ابدا بيك قدم حاضر نستند حقوقى را كه از دولت ميخواهند راضى هستند كه دولت خودش را اگر شده بآتش بزند و بآنها بدهد برفرض اين پول صرافها هم داده شد فردا يكى ديگر توليد ميشود هفت كرور باقى مانده پارسال لابد امسالهم شش كرور بى محل داريم پس بر عموم وكلا و ملت لازم است كه در اين راه يك فداكارى فوق العاده نمايند بايد وكلا با وزرا نشسته گفتگو كرده كليه يك فكرى بنمايند جمعى مستاصل هستند اگر ندهيدبزور ميخواهند امروز جناب وزير ماليه از صبح گرفتار بودند بايد فكر صحيحى كرد.
وكيل التجار- از روز اول گفته شد كه عمل ماليه خيلى مهم است و تمام اين كارها كه در هم ريخته علتش بى ترتيبى عمل ماليه است حالا هم عرض ميكنم بايد وكلا و وزرا و اعضا كميسيون نشسته مشغول اصلاح شوند.
آقا سيد حسن تقى زاده- باين حرفها نميشود كار را درست كرد اولا ما فراموش كاريم من گفتم كه اگر تمام سرحدهاى ما مغشوش باشد بايد دست از آنها كشيد و باين كار پرداخت اولا بموجب حق عمومى كه دارم اينجا بصداى بلند ميگويم كه باذربايجان هم برسد عموم ملت بايد يك اقدام و همت فوق العاده نمايند.
مقصودم از اين همت فوق العاده اينستكه اگر بايست از معاش شخصى هم بكاهند كوتاهى نكنند.
اما قسمتى ديگر از وظيفه كه دارم ميگويم جمعى مفسدين در ميان خلق افتاده شهرت ميدهند كميسيون ماليه ميخواهدحقوق مردم را كسر نمايد اين هم عوض زحمت ما است اينجا صريحا ميگويم كه ابدا از حقوق كسر نخواهد شد خصوصا حقوق فقرا وهمچنين از متوسطين مگر از شاهزادگان و كسانيكه حقوق زياد از براى خود ترتيب داده اند بقدريكه از حقوق يك رئيس جمهورى در خارجه بيشتر است از فقرا چيزى كسر نخواهد شد.
آقا سيد مهدى- اينكه جناب وزير ماليه فرمودند كه دوش خود را بسنگ سختى گذاشته فشار ميدهم و پيش نميرود مقصود را نفهميدم.
وزير ماليه- خيلى ممنون شدم كه توضيح خواستيد اين تشبيه بواسطه سختى كار است ارباب حقوق پول ميخواهند اشخاصى هم كه بايد ماليات بدهند بهر اسم بشود ميخواهند تحليل ببرند و وضع وزير ماليه سابق در نظرها طورى بوده كه بيايند بگويند من تخفيف دارم و چيزى تعارف داده شخص وزير امضاء نمايند و همچنين بوسايط و غيرذلك مواجب و مرسوم و غيره براى خود ترتيب بدهند ولى مسئوليت غير از اينها است موانع هم دو قسم است اما موانع باطنى را انسان چه كند باين عادت مردم چه ميشود كرد خا شاهد است كه من مدتها بود ميخواستم خود را خلاص كنم ديدم كميسيون مشغول كار است نخواستم از كار عقب بيفتد ده پانزده روز ديگر كار انجمن ماليه تمام ميشود و مردم قبوض خود را ميخواهند در اين صورت بايد طورى باشد كه اسباب گرفتارى منهم نباشد موانع خفيه مثلا مثل اينكه من بگويم بنوكر خودم چايى بياور و او طفره بزند. يكى ديگر حساب صندوق چون ديدم پيش رفت نميكند و باز نواقص در كار است صبر كردم حال فكرى بايد كرد كه من بد قول نشوم علاج و اصلاح آن خيلى ساده است يعنى بايد از خرج كاست و بر دخل افزود اگر كسى بگويد بهيچ چيز دست نخورد واصلاح شود ممكن نخواهد بود حال گفته اند كه از حقوق مردم بريده ميشود كى من گفته ام وانگهى ماليه راجع بمجلس است بالاخره بايد تصفيه كرد اگر بگويم بايد بر دخل افزود باز خواهندگفت كه تحميل كرد. خير من گفته ام كه بايد تعديل شود يعنى هر كس بهر اندازه كه ممكن است كمك كند اعتقاد بنده اين است از اين تعديل خيلى دخل افزوده ميشود از اينها گذشته بايد بر آبادى كوشيد ممالك ديگر خيلى از اينجا كوچك تر است ولى ثروتش زيادتر است. عجالة با اين حال بايد از روى تعديل باشد اصول مطلب اينست و بايد باتفاق همراهى شود. در انگلستان انواع ماليات هست و در اينجا فقط منحصر است بآنچه رعيت و زارع بدهد.
حاج امين الضرب- جناب وزير وقت ميگذرد در خصوص صرافها نتيجه گرفته شود.
آقا شيخ حسين- البته كسيكه قسم خورده است هر چه است ميگويد و انشاء الله سال آتيه جلو تمام اين خرابيها گرفته ميشود از توجه شما حال در خصوص اين هفت كرور آيا رسيدگى شده كه قبوض ساختگى نيست و قرض دولت و ملت است يا نه اين عرض من منحصر بصرافها نيست.
وكيل الرعايا- حاجب الدوله قديم پنجهزار تومان عمارت تمام كرده چهل و پنج هزار تومان گرفته بفرماييد بگيرند و يك نفر از متمدنين از بابت حقوق خودش طورى سخت گيرى كرده است چه عرض كنم و آن سعدالدوله است.
آقا سيد حسن تقى زاده- وقت ميگذرد بايد نتيجه گرفته شود.
وزير ماليه- ديگر قوه من تمام شده انشاء الله جزئيات در يك مجلس خاص مذاكره ميشود مسئله صرافها بايد تمام شود در سه قسط بايد داده شود بطوريكه جناب حاج امين الضرب گفته اند بر فرض تصويب مجلس و غير از اين چاره نداريم در كميسيون هم چنين قرارداده شده.
حاج امين الضرب- آنها دو شكل ميگويند يكى اين كه هر قدر طلب دارند تومان تومان داده شود در مدت سى وچهار ماه هر ماهى ده هزار تومان و يك قسم ديگر اين كه تومانى پنجهزار و شش هزار و هشتهزار بسه قسط داده شود. البته اگر در وزارت ماليه و چه و محلى باشد كه اين سه قسط را يكماهه و سه ماهه و شش ماهه بدهد صرفه با دولت است والا بايد بترتيب شكل اول داده شود حال اختيار اين با وزارت ماليه است.
وكيل التجار- متصل گفته ميشود كه حقوق مردم را بايد پرداخت ازاين هشتصد هزار تومان بقاياى محل سنه ماضيه نبايد صحبت داشت.
حاجى امين الضرب- امروز در كميسيون مذاكره بود.
آقا سيد حسن تقى زاده- تمام اين مطالب درآن مجلس گفتگو شد و صرافها راضى نشدند و انصاف هم اين است ساير وزرا با وزارت ماليه همراهى صحيح ندارند در هر صورت تكليف دادن پول بصرافها با وزير ماليه و كميسيون است حالا بايد در اين خصوص گفتگو كرد كه آيا از ماليه امسال بايد داده شودند يا نه بهمين ترتيب كه قرار گذاشته شده.
حاج امين الضرب- اين صرافها از اين ملت هستند و حقوق آنها هم لازم است سريعا بايد در باره آنها اقدام بشود.
مخبرالملك- گويا مقصود حضرات خوب مفهوم نشده باشد اين حضراتى كه بما زور آورده اند دو شكل ميگويند يكى تومان تومان بقسط و شكل ديگر بقسميكه گفته شد آن هم بطوريكه ميگويند كه اگر اقدام نشود ما كارهايى ميكنيم كه من خجالت ميكشم بگويم عجالة بايد وزارت ماليه فكرى براى آنها بكند تا ببينيم ساير ملت چه ميكنند.
آقا شيخ حسين- اين عمل صرافها كه كاسب فقير هستند غير از آن اغنيا است كه سالها پول دولت را برده و پارك ساخته اند. فشار ميآورند آنها بايد يكسال صبر نمايند وزارت ماليه حاضر نيست كه بعد از اين قبول نمايد.
مخبرالملك- يك توضيحى ديگر لازم است كه وكلا همينقدر بايد راى بدهند كه اين وجه از ماليه امسال داده شود يا نه باقى ترتيبات با وزير ماليه است.
وزير ماليه- گويا مجلس تصويب كرده بود كه از امسال داده شود.
حاج محمد اسمعيل آقا- بلى بنده عرض كردم همانروز كه مجلس در دو ماه قبل شرحى كه بآنها نوشته بود تصويب كرد.
دكتر ولى الله خان- اينقسم كه صرافها فشار آوردند حق هم داشتند و بايد از ماليه امساله داده شود ولى بدبختانه يك سرمشق خواهد شد از براى ساير ارباب حقوق و كار ماليه مثل سابق خواهد شد و اين ملت ابداً همراهى ندارند تاكنون اين حرف رانگفته بودم امروز ميگويم كه ايران چند معنى دارد يكى اين استكه اهل آن باغيرت ترين مردم هستند و اين مطلب فخر ما بوده است ولى حالا نزديك است آن فخر برود وقتى مملكت فرانسه مجلس پيدا كرد حال فقر آنجا بيش از اينجا بود يكنفر از وكلا كه اسم آن (تكراست) وقائل برب النوع بوده است گفته رب النوع فقر و فاقه را مى بينم از دروازه نگاه كرده ونصف در را باز كرده مى خواهد خود را داخل خاك ما نمايد و دشمن هم از عقب ان طورى همجوم اورده كه يك دفعه ان فقر داخل خاك ما خواهد شد گفتند علاج چيست گفت تمام ملت ربع عايدات خود را بدهند تمام وكلا صدا بلند كردند وتصويب نمودند ببينيد تا چه حد همراهى داشتند 0
 (در خصوص رفتن ظل السطان مذاكره شد) 0
دكتر ولى الله خان- ازاينكه اهل مجلس بجان ودل راى ندادند ولى سكوتى كردند كه ان موجب رضا است ولى در صورتيكه سوء ظن بين دولت و ملت است بيكنفر از دولتيان كه سوء ظن پيدا كردند اگر هيئت وزرا ضمانت ميكنند و الا نه 0
حاج محمد اسمعيل اقا- مگر امروز نه مقصود از اين است كه نشر عدل كند امروز شاهزاده يا غير او كه هنوز برخلاف مشروطه قدمى برنداشته اگر بخواهند از اين نعمت مشروطه او را محروم كنند چه بايد كرد بايد بانها حالى كرد كه او با كسى كارى ندارد 0
اقاسيد محمد تقى- درست است اين مطلب درصورتى است كه طرف يكنفر باشد اما ده هزار را نميشود اينطور ساكت كرد 0
اقا ميرزا محمود تاجر- بلكه دو كرور بگوئيد بيرون شهر و غيره 0
محقق الدوله- در اين خصوص تحقيق كنند مقصرين را مجازات بدهند 0
اقا سيد حسين- اشخاصى كه مقصرند و اينجا هستند يك نفر مجازات نديده 0
حاج سيد ابراهيم- ببينيم وزرا ضمانت ميكنند يا نه 0
اقا سيد حسين- ضمانت ميكنند 0
وكيل الرعايا- اين تلگرافى را كه وكيل مجلس كرده بايد معلوم شود كه از كجا اين تحريك شده 0
وكيل النجار-. گر مقصود سركشى املاك است رفتن خودشان اهميت ندارد اگر مطلب لازمى است امر ديگر است 0
حاج امين الضرب- ميگويد مقصود سركشى املاك نيست بايد بروم انجا اسياب خود را جمع اورى كنم در انجا حالاكه حكومت ندارم يك رتبه بيايم 0
حاج محمد ابراهيم- استدعا ميشود كه دو ماه رفتن خود را عقب بيندازد 0
صدر نطنزى- بنده عرض ميكنم كه از رفتن ايشان فساد نميشود بخلاف اصلاح ميشود ولى چرا بايد شاهزاده معظم كه كرورها. مخارخ تربيت او شده او را بى كار بگذارند و كار باو رجوع نكنند بگذارند كه برود 0
اقا سيد مهدى- گمانم اينست اين طور كه پيش امده است خودش رفتن را موقوف كند 0
اقا ميرزا حسين طبيب- بلى امروز از نجمن ها چند نفر منتخب شدند كه بروند شاهزاده را فعلا منصرف كنند 0
وكيل التجار- بنده تا حال تشكر نكردم امروز از فرمايش وزير ماليه از مسوليتى كه فرمودند تشكر دارم 0
اقا ميرزا محمود- در قانون مشروطه هيچكس نبايد از خانه خود محروم بماند بايد برود تلگراف خانه معلوم كنند اين چند نفر كه مفقود شدهاند صحيح است يا نه بروند از نير الدوله تحقيق كنند
حاج سيد اسمعيل- از وكيل مجلس تلگراف شده است‏
اقا سيد حسين- در صورتيكه از وكيل مجلس تلگراف شده است بايد تحقيق بشود كه انها را كى مفقود نموده و چه شده است؟
</section>
<section type="session" number="135">
جلسه: 135
مذاكرات روز يكشنبه 8 رجب المرجب دارالشورى ملى‏
خلاصه مذاكرات روزشنبه 7 را اقاسيد محمد تقى قرائت كردند 0
اقا سيد محمد تقى- عرضض مختصرى دارم پريروز قرارشد وكلا دو ساعت بغروب مانده حاضر شوند ومشغول تصحيح قوانين شوند معهذا بعضى از اقايان حاضر نميشوند اكيدا خواهش ميشودكه عموم وكلا حاضر شوند 0
اقا سيد حسن تقى زاده- خوبست جناب رئيس قبل از وقت در مجلس بنشينند تا ساير وكلا شايد بيايند 0
رئيس- اين كار بعكس است بايد اول وكلا حاضر شوند مع ذلك بنده در ساعت مقرر حاضر ميشوم و خواهم شد 0
در اين موقع شروع بقرائت نظامنامه شده پس از قرائت چند ماده شروع بمذاكرات نمودند 0
اقا ميرزا سيد محمد مجتهد- ديروز پاره مطالب كه مذاكره شد و راجع بوده بواردين بهارستان نظار همچو خيال كرده اند كه مقصود اين ها بوده اند ولى خير مقصود بعضى از مفسدين هستند كه خود را بلباس مشروطه خواهان در اورده افساد ميكنند مقصود انها بوده اند ولى نظار كه با كمال معقوليت حاضر ميشوند البته حق نظارت دارند 0
اقا سيد محمد تقى- رقعه ايست كه جناب حجه الاسلام اقا سيد جمال الدين اقجه در همين موضوع بمجلس مرقوم داشته اند قرائت شد قريب باين مضمون (البته پر تمام معلوم است كه ما از ين اساس غرضى نداشتيم جز رفاهيت و اسايش عامه وعلم الله انچه از وكلا شنيده و ديده ميشود همين است ولى حالا كه مفسدين القا شبهه مينمايند چرا در صدد رفع بر نمى ائيد چند روز قبل بر حسب وعده مخصوصى كه وزير داخله داده بودند تا چند روز ديگر اين غائله را دفع نمايند از انوقت تا امروز هفت روز ميگذرد كه ثمرى ظاهر نشده و عريضه از طرف انجمن اصناف نوشته راجع بهمين مطلب است (كاغذ مزبور قرائت شد قريب باين مضمون) چون از اول وظيفه اين انجمن اينست كه بدون اطلاع حجج اسلام بهيچ كارى اقدام نكنند لهذا عرض و ايفاد مى شود در باب افساد حضراتى كه در زاويه مقدسه حضرت عبد العظيم هستند و انتشار روزنامجات انها اسباب تهيج ملت شده روز گذشته قريب هزار نفر بانجمن ريخته اظهار داشتند كه غرض اينها فتنه و بلوا در ميان ما ملت است و از اين رو خيال داشتند كه دكاكين را بسته و در خواست دفع و رفع اين مفاسد را جدا بنمايند در اين خصوص عريضه بمجلس مقدس عرض و اظهار شده استدعاى همراهى و جلوگيرى از اين مفاسد داريم بهر طور مصلحت دانند اين اوراق را توقيف و ملت را از شر انان اسوده فرمايند 0
محقق الدوله- بايد روزنامه انها را توقيف و مفاسد انها را رفع كرد 0
اقا ميرزا سيد محمد مجتهد- گيرم دفع خود انها متضمن اشكالى باشد توقيف سنك مطبوعات انها كه داراى اشكالى نبود چرا توقيف نكردند قرار بئد مخصوص برود اين سنك را توقيف نمايد چطور شد 0
اقا سيد حسين- ديروز در اين باب صحبت شد قرار بر اين شد كه جواب بعد از مراجعت هئيت وكلا از حضور همايونى معلوم مى شود حال معلوم خود هئيت محترم چه گفتگوئى در اين خصوص كرده اند اصناف لوايحى نوشته و جواب خواسته اند ملت بيش از اين تاب تحمل ندارند 0
ميرزا مرتضى قليخان- حالاديگر از اينها گذشته است كه بعضى ملاحضات بشود قرار شد كه وزير علوم ووزيرمخصوص اين سنك را توقيف نمايند بعد طورى انها سنگ را محفوظ داشته اند كه توقيف سنگ داراى همان اندازه اشكالى است كه دفع انها دارا خواهد بود ملت تا كنون چند دفعه شورش كردند و اقايان حجج اسلام ممانعت فرمودند حالا ديگر بيش از اين تحمل ندارند صراحه عرض ميكنم قرار بگذاريد تا سه روزه اصلاح را از وزارتداخله بخواهيد هرگاه اصلاح شد فبها والا بخود ملت واگذار كنيد 0
اقا سيد مصطفى- انجمن اصناف در جلوگيرى اصناف خيلى جد و جهد كرد ولى ديگر ممكن نيست كه انها را ساكت نمايند اگر تا سه روز ديگر اصلاح نشد خيال دارند دكاكين را باز نكنند و در مسجد شاه جمع بشوند واصلاح بخواهند 0
حاج ميرزا على اقا- در اين خصوص حضورا بزبان تركى بعرض همايونى رسانيدم كه اشخاصى كه حال انها معلوم است در صدد افساد بين دولت و ملت هستند ناچار بپاره از وسائل متمسك ميشوند چنانچه بر صدق دعواى خود از عدم موفقيت دولت با ملت همين تجاوزات شيخ را شاهد قرار داده اند كه اگر دولت با ملت همراه بود شيخ را رفع ميكرد اعليحضرت اقدس همايون اعلى خلد الله ملكه چنين فرمودند كه چون شيخ از سلسله جليله علما است و از خود اقايان بوده ما نخواستيم طورى جلو گيرى كنيم كه اسباب اغتشاش شود حالا هم دفع او باين است كه بگذارند خودش بتدريج تحليل ميرود انچه بنده استنباط كردم قصد اعليحضرت همايونى اين بود كه رفع او را بتصويب مجلس محول داشته اند بطورى كه توليد اشوبى نشود 0
حسام الاسلام- يك سهم از ماليات ايرانرا براى شيخ معين كنيد تا ايشان بيايند شهر 0
محقق الدوله- بايد مردم را راحت كرد حجج اسلام حفظ مقام انها را كردند ولى انها منظور نداشتند 0
اقا ميرزا سيد محمد مجتهد- باز هم ما حاضريم كه برويم و ايشان را بياوريم ولى بدون شرط نه اينكه شرطى اظهار كنند اگر بنا بشود يك كلمه اظهار شرط نمايند ممكن نخواهد بود انچه تكليف ما بود تا كنون بعمل اورديم 0
سيد الحكما- بعقيده بنده بوزارت داخله نوشته شود كه دو روز انهارا از زاويه مقدسه خارج نمايند اگر نكردند ان وقت ملت اقدام خواهند كرد 0
وكيل الرعايا- فتنه را بطهران داخل كردن يعنى چه ما سالها منتظر بوديم كه حق از باطل تشخيص داده شود با انچه از اين شخص تاكنون ديديد چگونه او را بطهران راه ميدهيد 0
اقا ميرزا سيد علينقى- دز دولت مشروطه وزراى مسئول داريم اينگونه امورات را بايد از وزير مسئول خواست تكليف وكلا اين است كه اين گونه امورات را بدوش ملت بگذارند تا دفع فاسد بافسد نشود خوب است رججوع بوزارت داخله شود كه هر طور صلاح بدانند بزودى رفع اين غائله را بكنند ولى اينطور واگذاردن بملت اسباب فساد خواهد شد 0
وكيل الرعايا- اينمسئوليت ربطى بوزير داخله ندارد مسئوليت رخنه كردن در دين مبين با حجج اسلام است 0
اقا ميرزا سيد علينقى- تمام امنيت با وزير داخله ايت و اينكه اعليحضرت رجوع بمجلس فرمودهاند در حقيقت تدبير سلطانى نمودهاند كه تفسير را از گردن دولت خارج كرده بگردن ملت بيندازند در هر صورت ما احترام شئونات سلطنت را بايد ملاحظه كنيم و رفع غائله را از وزير مسئول بخواهيم 0
رئيس- همچو فرض كرديد كه اين هئيت حضور شاه رفته اند هر چه بنظرشان ميرسد خواهند گفت اين طور نيست بلكه همان مطلبى كه در مجلس تصويب شده بود و لايحه نوشته قرائت شد و مذاكره شد 0
اقا سيد محمد جعفر- در باب زاويه مقدسه كه حاج على اقا بتركى گفتژو كردند بنده هم استفسار كردم مقصود اين است طورى رفتار شود كه توهين اهل علم نشود حالا هم در صدد رفع ان هستند در خصوص موافقت و همراهى دولت با ملت مذاكره شد قسم ياد فرمودند كه من نهايت همراهى زا با ملت دارم چطور ميشود كه شخص سلطانى رفاهيت و ترقى رعيت خود را نخواهد 0
اقا ميرزا حسين شهيدى- در باب فتنه حضرت عبد العظيم عقيده بنده اينست خود جناب رئيس عده از وكلا را معين نمايند چند نفر هم از وزرا معين شده كميسيونى تشكيل شود و بهر طور صلاح ميدانند در تبعيد و برگردانيدن انها مذاكره نموده نتيجه بگيرند 0
اقا سيد حسن تقى زاده- بنده هيچ كمان نمى كردم منتخبين و عقلاى يك مملكت در يك جا جمع شده و هر كدام يك رائى بدهند كه تمام نا صواب باشد از ملت طهران يك مختصرى مخالفت كردند و جمعى انها را از اينجا بيرون كردند حالانبايد انها راه داد يا اينكه ما بانجا برويم شما ها هميشه درد را ميگوئيد هيچ وقت علاج را نميگوئيد انسان هميشه بايد علاجى را كه باعث مفسده بشود اختيار ننمايد اخرين علاج اين است كه انها انجا باشند و ما هم هيچ اعتنا نكنيم و انها در تحت قانون و حكم حكومت باشند و اقايان اجازه بدهند كه اين سنك را توقيف نمايند ما بايد احترام زاويه مقدسه را منظور داريم مادامى كه كار انها متعقب بفساد نباشد انجا در كمال خوبى تعيش كنند ولى در تحت حكم حكومت باشند هر وقت خلاف قانونى از انها تراوش كرد بايد جلوگيرى و مجازات شوند 0
اقا ميرزا محمود خوانسارى- عقيده بنده مخالف عقيده اقاى تقى زاده است وكلا بمنزله طبيب هستند طبيب بايد اول تشخيص مرض داده بعد درصدد معالجه برايند يقينا ميدانيم كه اگر ده سال هم اينطور باشد كار از پيش نميرود هر چه در صلاح بكوشيم انها بوسيله همين لوايح افساد ميكنند 0
اقاسيد محمد جعفر- صلاح همان است كه اقاى تقى زاده گفتند بشرط انكه انچه از بابت روزنامه و مسئوليت ان گفته شد مجرى شود والا غير از فساد چيزى نخواهد بود 0
اقا سيد مهدى- عجب دارم از اشخاصيكه در اينجا در چند دقيقه حرف ميزنند يكدفعه ميگويند سنك را طورى انها مخفى داشته اند كه توقيف ان مثل رفع ان ها اشكال دارد گاهى ميگويند كه توقيف نمايند ولى عقيده بنده همان است كه جناب اقا شيخ حسين شهيدى فرمودند كه علما و اقايان و وكلا به نشينند فكر اصلاحى بكنند والا اگر حكومت مى توانست تا حالا جلوگيرى كرده بود 0
اقا شيخ حسين شهيدى- اينطور كه پيش گرفتهايم قانون اساسى يك سال طول خواهد كشيد و تا شما قانون اساسى را تمام و در موقع اجرى بگذاريد انها بطور كمال كار خودشان را صورت خواهند داد 0
حاج ميرزا على اقا- ايراداتى كه حضرات كرده اند بنده بعضى از لوائح انها را ملاحظه كرده ام در خصوص خود مجلس چيزى از لوائح انها نفهميده ام ولى بعضى ايرادات كه كردهاند مثل ايرادات كه كرده اند مثل ايرادات خود ما است پس عقيده بنده هم همان طور است كه جناب تقى زاده فرمودند در انجا هم كه در انجا هستند هرگاه عمل خطائى از انها صادر شد بمجازات برسند 0
اقا ملا حسن وارث- اينهمه كه در روزنامه نسبت كيفر و زنده بما داده اند مگر نخوانده ايد 0
اقا شيخ حسين- اولا هر كسى بايد عقيده خود را ازاد بگويد ثانيا اقاى تقى زاده ميگويند كه انها در انجا باشند انها اتصالا دعات در در اطراف مى فرستند و فساد ميكنند انروز با وزير مخصوص گفتكو شد لفظا گفت بهر طورى كه مجلس صلاح بداند رفتار ميشود عقيده بنده اين است كه مجلس سريعا سخت بنويسد بوزير داخله و بخواهد كه انها را رفع كند 0
اقا سيد عبد الحسين شهشهانى- مردم ملتفت باشند همينقدر انها در مقام فتنه جوئى نباشند هر قدر در انجا بماند بدتر اسباب افتضاح انها خواهدبود 0
حاج امام جمعه- عرض مرا گوش بدهيد دو در باب در باب انها گفته شد يكى انكه انهارا بياورند اوردن هم دو قسم است يكى با لتماس كه از انها تمنا شود كه شق عصاى مسلمين ننمائيد صحيح نيست اين مطلب قبول نخواهند كرد و يكى بقوه جبريه اما بقوه جبريه ابدا عقيده ندارم بارها هم گفته ام كه نبايد لباس مظلوميت بانها پوشانيد اما در خصوص سنك هم نبايد توقيف كرد زيرا كه انوقت دلالت ميكند كه اينها مطالب حقى داشتند و ميخواستند اظهار كنند نگذاشتند بر سنك هم توقيف شود قلم وزبان كه توقيف نميشود اما در باب اينكه انها مارا تكفير ميكنند اولا انها هم مسلمان هستند ولى همينقدر عرض ميكنم ما از كفر بايد بترسيم نه از تكفير 0
حاج ميرزا ابراهيم اقا- اين حضرات كه رفته اند در زاويه مقدسه حضرت عبد العظيم تكفير ميكنند يا نمى كنند تكفير علت ميخواهد و اينكه حرف انها پيش ميرود علت ان اين است كه انها القا ميكنند بمردم كه مجلس قانون اساسى را در خفا مى نويسد و نعوذ بالله كفريات ميخواهند بنويسند پس بايد مجلس اين قانون اساسى را در دو سه روز بخواند و بصحه همايونى برسد و منتشر شود تا مردم به بينند و بدانند كه همچو نسبتها نيست 0
حاج محمد اسمعيل اقا- متمم اين عرايض را عرض كنم انها منتظر قانون اساسى هستند همين قدر كه قانون اساسى تمام شد اميد انها هم بريده ميشود 0
اقا ميرزا سيد محمد مجتهد- عقيده بنده هم همين است كه زودتر اقدام شود بتصحيح قانون اساسى و منتشر شود تا رفع اين شبهات بشود 0
اقا ميرزا سيد علينقى- واگذاشتن بملت دفع فاسد بافسد ميشود 0
بايد اين مطلب را مجلس از وزير داخله بخواهد كه او هر طوريكه صلاح بداند رفع كند يا او را از انجا بيرون نمايد 0
حاج امام جمعه- اين عبارتيكه وكيل الرعايا از روزنامه انها خواند هرگز از اين مطلب مشمئز نشود يكى دو ماه كه گذشت و مردم ديدند كه ما نه دينى را تغيير داديم و نه نسبت بسلطنت سوء ظنى حاصل كرده ايم و بلكه اعليحضرت كمال مرحمت را نسبت بملت دارند انوقت معلوم خواهد شد كذب انها 0
رئيس- بعضى مطالب ديگر هم داريم بايد مذاكره شود 0
محقق الدوله- بايد نتيجه اين مطلب را گرفت 0
رئيس- امروز نتيجه گرفته نميشود 0
محقق الدوله- چرا نوشته شود به وزارت داخله كه رفع اين فساد را بهر طور مصلحت بدانند بكنند 0
اقاشيخ حسن- من قسم ميخورم كه او دست بر نميدارد بايد بوزارت داخله رجوع نمود كه او هر طور كه صلاح ميداند رفع فساد او را بكند شاييد وزارت داخله بخواهد صد هزار تومان باو بدهد او رابياورند او مگر از براى چه رفته است بحضرت عبدالعظيم ديد مدخل او كم شد از اينجهت رفته است بآنجا و الا درد ديگر ندارد.
وكيل التجار- هر وقت يك ورقه ژلاتينى كه يك كلمه بر خلاف يكى از علماء نوشته ميشد ما تماماً رأى ميداديم كه بايد روزنامه ها بواسطه آن توقيف شود حالا چه شده است كه هر روز اين روزنامه را كه همه قسم نسبت بحجج اسلام ميدهد توقيف نميكنند امنيت داخله با وزارت داخله است بايد اين مفاسد را اصلاح نمايد.
حسام الاسلام- اگر يك كاسبى سرمايه او تمام ميشد و ورشكست ميرفت حضرت عبدالعظيم بست مى نشست مگر مانع ميشديد حالا شيخ هم ورشكسته است رفته آنجا تحصن جسته دكان باز كرده مشغول كاسبى است.
آقا سيد حسن تقى زاده- خيلى تأسف ميخورم ديروز شرحى از يك شعبه از شعبات مملكت و مخاطرات آن گفتم و مخصوصاً گفتم عمل ماليه مملكت بحدى مغشوش و خطرناك است كه اگر بايست تمام وزراء و وكلاء دست از كارهاى مهم خود بكشند بايد مسامحه نكنند و بآن كار بپردازند گيرم تمام مملكت را اين شخص آتش بزند بايد علاج را بگوئيد اگر رأيتان اينست صد
نفر قزاق فرستاده شود او را تبعيد كنند و رأى ميخواهيد بگيريد من بآواز بلند ميگويم كه من رأى ندارم و اينكار را خيانت ميدانم.
آقا سيد حسين- لايحه اصناف را كه خوانديد اينمردم منتظر جواب هستند. اگر در باب زاويه مقدسه رأى گرفته نشود تا روز سه شنبه فتنه بزرگى بر پا خواهد شد كه وزير داخله هم از عهده رفع آن برنيايد.
حاج امام جمعه- اينمردم را كه ميگويند شورش خواهند كرد لابد جائى هست كه از آنجا اطاعت ميكنند و آنجا مجلس است بايد مردم از اوامر مجلس اطاعت كنند اگر مطيع مجلس نباشند پس ما اينجا چرا نشسته ايم.
ميرزا مرتضى قليخان- در اين باب از اخطار كردن بوزارت داخله مقصود اين نيست كه فوراً قزاق فرستاده آنها را رنجير نمايند عقيده بنده اين است كه از وزارت داخله جداً رفع اين فساد را بايد خواست كه توليد فسادى بزرگتر نشود.
حاج محمد اسمعيل- آيا چيزى كه گفته شد نبايد اجراى آنرا هم ملاحظه نمود اين شخص را از آنجا بيرون كنند بهر جا برود فتنه بزرگتر بر پا خواهد نمود.
ميرزا محمود خوانسارى- پس ميگوئيد اينها با كمال آزدى در آنجا نشسته هر چه ميخواهند بكنند و هر چه ميخواهند بگويند.
رئيس- مطلب ديگر عنوان شود فعلًا از اين مطلب نميشود نتيجه گرفت.
حسام الاسلام- راى باشد براى روز سه شنبه.
آقا سيد محمد جعفر- اگر آنها در تحت قانون باشند احدى متعرض آنها نخواهد شد غير از اين هم علاجى متصور نيست.
لايحه از طرف مويد السلطنه در باب تلگرافخانه رسيده بود قرائت شد قريب باين مضمون خدمت وكلاء عظام محترماً عرضه ميدار و اين بنده محمدحسين مؤيد السلطنه چهل سال عمر خود را با ثروت موروثى در حفظ شئون دولت و خدمت بملت در عمل تلگرافخانه و ساير ولايات صرف كرده ام و شواهد زياد بر صدق اين دعوى دارم اغلب از علماء و اشراف اينشهر بحال من مسبوق هستند كه ترك اولى از بنده سر نزده تا چه رسد بخلاف شرع بين قريب دو سال است از تلگرافخانه خود را خارج كردم اخيراً كه مجلس رو باستحكام گذارده معلوم شد كه حسن و قبح اشياء عقلى است لهذا عرض ميكنم كه دو ثلث از اغتشاش مملكت راجع بتلگرافخانه است اگر باور نداريد حاضرم كه بدلايل ثابت نمايم گذشته از بى نظمى مفاسد زياد بر مقاطعه آن مترتب است زيرا كه در اين مورد زيادى دخل را از كثرت كلام ميدانند و آنها را نفع خود ملاحظه ميكنند عجب اينستكه رؤساى ولايات بطور امانى هستند ولى خود رئيس با دولت بطور مقاطعه عمل ميكند و بايد در اين اداره مفتش باشد اين بنده بطور امانى بترتيبى كه از روى قانون مجلس قرار بگذارد حاضرم كه اداره نمايم و علاوه متقبل ميشوم كه از قرار مقاطعه حاليه هر چه كسر شود خودم از كيسه بدهم و اگر زياده عمل كرد مال دولت باشد در اين صورت البته مواجب و حق صحيح براى اين خدمت در حق اين بنده خواهد مقرر شد و اگر هم مجلس مقدس امانى بودن را صلاح نداند و بطور مقاطعه ميخواهد باشد در آن صورت تا پنجاه هزار تومان از مقاطعه حاليه علاوه ميدهم.
مستشارالدوله- قبل از آنكه عمل تلگرافخانه مطرح شود چند كلمه عرض دارم البته ميدانيد كه اختلالات مملكت طورى شده كه اگر چندى هم باين طور باشد يكدفعه رشته امور تماماً گسيخته خواهد شد و اختلالات چند قسم است يكى اينكه كسانيكه زير ظلم بودند حالا ميخواهند. طورى فرار نمايند كه از عدل هم آن طرف بيفتند مثل اينكه گفتند مباشرين زيادى ميگيرند و آنها امسال ميخواهند هيچ ندهند و يكى ديگر بعضى از اسباب و ترتيبات است كه روى هم رفته اسم آن را تحريك ميگويند و اين مسئله موضوع لازم دارد بايد مواد مستعده باشد كه محركين تحريك نمايند و آن مواد امروزه در اينجا خيلى هست از قبيل توپچيها كه دو سال است حقوق آنها داده نشد و سرباز كه بآنها چيزى ندادند و حقوق ساير ارباب حقوق و غيره علاوه از اينكه عشاير در سر حد موجبات اختلال را فراهم كرده اند و خارج هم فرصت غنيمت كرده رفع اين مفاسد امروز فقط بسته باصلاح ماليه مملكت است پس تمام وكلا و عقلا بايد در صدد اصلاح اين كار برآيند كه مفسدين ديگر نتوانند محرك شوند حال چند مدتى است كه بنده و ساير اعضا در كميسيون ماليه مشغول اصلاح اين كار هستيم آنچه راجع بمسئله جمع بود نظريات خودمان را از قبيل برگشتن تيول و تفاوت عمل و تسعير و غيره عرض كرديم يك مطلب ديگر مسئله خرج است كه بايد از آن هم قدرى كاسته شود ولى نه آنطوريكه مفسدين شهرت مى دهند از اينكه ميخواهند حقوق مردم را قطع يا كسر نمايد حقوق فقرا هيچ قلم نميخورد فقط از آن قلم هاى خيلى بزرگ چيزى كسر مى شود و حالا هم پنج ماه از سال گذشته و هيچ معلوم نيست كه حقوق مردم بچه ترتيب داده خواهد شد مسئله ديگر هم در خصوص بانك ملى بود در اين خصوص آنقدر مذاكره شد كه لازم بگفتن نيست گمانم اينست كه اين سرمايه كه معين شده فعلًا ميسر نباشد پس خوب است بيك مختصر سرمايه معين شود و از جاهاى ديگر طورى كه بشود بر آن افزوده گردد و نيز از قبيل تلگرافخانه و غيره چيزى افزوده مى شود بايد اينها را بتدريج اصلاح كرد و اعتقاد بنده اين است كه باصلاح اينكارها مشغول شويم و يكى از آنها را اصلاح نمائيم بهتر است يا از اشخاص زاويه مقدسه مذاكره و اوقات را صرف كنيم.
وكيل الرعايا- بنده از امر ماليه يك اطلاعى دارم و آن اينست تفاوت عمل را كه مجلس تصويب كرده بود از فقرا و كسانى كه مى دادند ميگيرند ولى دو ثلث از املاك ايران كه مال وزراء و اشراف و اعيان است هيچ تفاوت بآنها متوجه نشده و نمى دهند اگر چه آن املاك مميزى نشده است ولى مردمان ايران اينقدر هم بى تميز نيستند خوب است مجلس قدرى توجه بفرمايند كه از آنها هم اين تفاوت بيك اندازه گرفته شود.
آقا سيد حسن تقى زاده- اينمذاكرات پول نمى شود اينطور مطالب دو ملاحظات دارد يكى اينكه بايد بگوئيم كه دقت شود و يكى ديگر اينست كه گفتم و تكليف شرعى خود را چنان مى دانم كه باز بگويم تا چند ماه ديگر اگر اصلاح ماليه نشود امورات بالمره مختل خواهد شد و ارباب حقوق هم از يكطرف حمله خواهند كرد الان دو روز است كه ما گرفتار صرافها هستيم بطورى كه اعتبار دولت را هم قبول نمى كنند تكليف مجلس است كه عمل ماليه را پيش از همه مشغول اصلاح شود.
وكيل التجار- كميسيون ماليه حالا شكوه مى نمايد خوب بود كه در صدد اصلاح بر مى آمديم بنده الآن مسئله دارم كه خيلى فايده اش از تلگرافخانه بهتر و بيشتر است حالا تلگرافخانه را تصويب مى نمائيد كه مقاطعه نباشد يا نه؟
آقا ميرزا سيد على نقى- تلگرافخانه يا غير آن مجلس بايد اينطور رأى بدهد كه هر كس زيادتر مى دهد و آنفع بحال دولت و ملت است بآن داده شود.
آقا شيخ حسين- تا حال كدام مطلب را كميسيون ماليه در مجلس اظهار كرد كه مجلس در آن همراهى نكرد.
وكيل التجار- مقصود اينست كه اين اهميت را كه حال مى دهند چرا چندى قبل اظهار نكرده اند.
مستشارالدوله- ما هم زير بار ايراد شما نمى رويم و قبول نمى كنيم كدام ايرانى است كه از مسئله ماليه ايران اطلاع ندارد و خرابى آن را نمى داند لازم بشرح نبوده و نيست.
اسدالله ميرزا- در هر موقعى كه نفعى براى دولت و ملت منظور باشد البته نبايد آنرا رد كرد در مسئله تلگرافخانه آقاى صنيع الدوله خوب مستحضرند و مى دانند در زمان وزارت عين الدوله سپهدارى آمد و در حقيقت خواست خدمتى بدولت نمايد چنانچه خدمت هم كرد در حاليكه آنوقت هيچ بوى شورش و آشوب در مملت نبوده كه خيال نفعى باشد و همه جا امن بود مبلغى اضافه كردند بدون اينكه محلى داشته باشد يا اينكه بعد محلى خواهد پيدا كرد در پنج ساله اجازه نمودند بمهر دو پادشاه علاوه پنجاه هزار تومان هم بعين الدوله و ديگران تعارف يا پيشكشى و غيره دادند امسال هم در اول سال صد هزار تومان نقد داده و مبلغى هم بر مواجت اجزاء اضافه كرد و همه را سير نمود حال از همه چيز گذشته انصاف ميخواهم شخصى كه اينطور ميخواهد خدمتى بكند و از كيسه خود چيزى بدهد آيا صحيح است كه از او گرفته شود و بديگرى امانى بدهند بعقيده بنده امانى صحيح نيست اگر يكسال كسر آمده اين شخص كه مقاطعه دارد چون صاحب چيز است مى تواند بدهد و ميتواند كه دويست هزار تومان را از مال خود بدهد آنكسى كه مى خواهد اينكار را بكند اگر راست ميگويد سال اول را نقد بدهد بعقيده بنده باز اگر كسى مى خواهد علاوه بدهد بطور مقاطعه باو داده شود صلاح است نه امانى.
حاج امام جمعه- نظر شما را جلب مينمايم بجانب يكمطلب كه دقت نموده بعد رأى بدهيد امر ماليه همانطورى كه گفته اند خيلى سخت و خراب بلكه بيشتر از آن است كه گفته شود مدتى در اينجا صحبت بانك شده بود كه چرا تأسيس نمى شود هر كس در اين باب عقيده دارد ولى عقيده بنده اينست كه امنيت نيست و حرفيكه گفته مى شود راست نيست اگر حرف ها راست بود پيره زن ها گوشواره خود و پول كفن و دفن خود را مى آوردند ببانك مى دادند مى گويم كارى را كه ميكنيد طورى باشد كه بموجب شرع اختيار براى شما باشد و بتوانيد بهم بزنيد خوب است هفتاد هزار تومان امروز براى ما خيلى پول است بلكه هزار تومان هم خيلى است اگر ممكن نيست آنقدر مفاسد از اين ترديدات برخاسته ميشود بلكه از اعتبار دولت و مجلس كاسته ميشود كه چه عرض كنم.
آقا ميرزا محمود خوانسارى- اعتقاد بنده اين است كه اگر تلگرافخانه مقاطعه باشد خيلى مفسده دارد مثلًا سالارالدوله اگر يك تلگرافى ميخواستند بكنند كه اسباب مفسده بود محض جلب نفع خود بدون ملاحظه آن تلگراف را مخابره مى كردند پس بايد تلگرافخانه امانى باشد كه آنچه صلاح دولت و ملت است تلگراف كنند نه فقط ملاحظه جلب نفع نمايند.
مستشارالدوله- در اينجا اين گونه ادارات مثل تلگرافخانه و غيره صحيح نيست امانى داده شود زيرا كه خرج تراشى ميكنند اينكه ميگويند از بى نظمى توليد فساد ميشود ترتيب و نظم اداره ربطى باين مسئله ندارد ممكن است كه بشرايط صحيح داده شود و رئيس مسئول باشد كه توليد فساد و بى نظمى نشود.
آقا سيد حسن تقى زاده- تلگرافخانه بايد مقاطعه باشد و اگر كسى رأى بدهد كه امانى باشد ضرر بدولت زده است حال ميخواهيد تغيير بدهيد بايد اين طور گفت كه در زمان استبداد در يك سال حكومت يكجائى را چند دفعه تغيير ميدادند و آن حكومت مخارج زياد نموده بمقامات لازمه رسيده و هيچ جا حساب نميشد ولى حالا كه مملكت قانونى شده اولًا بايد آن دخلى را كه براى خود قرار داده بودند بهم زد و ثانياً حالا كه از روى قانون است اگر چيزى قرار داده شد بهم نميخورد.
اسدالله ميرزا- شما تمام معاهدات زمان استبداد را بهم زده ايد كه اينهم بر هم بخورد. (جمعى گفتند معاهده داخلى دولت غير از معاهدات با خارجه است).
رئيس- شما آنچه عقيده تان بود بطور اكمل گفتيد و حالا هر چه بگوئيد طرف هستيد امروز هم نميشود را گرفت فعلًا مسئله خالصه عنوان شود تا روز سه شنبه نتيجه گرفته شود.
موتمن الممالك- صورتى از كميسيون ماليه در باب خالصجات اظهار داشت كه خلاصه آن مشتمل بود بر اينكه املاك خالصه تا حال هر سال از نقد هزار تومان تا دو هزار تومان اضافه داشت ولى حنس هميشه از آن مقدار تا هشت هزار خروار كسر ميكرد يك صورتى صديق الدوله و نصرة الممالك داده بودند كه ملاحظه شده بعد صورت ديگرى كمپانى تجار دادند كه علاوه از عمل صديق الدوله و نصرت الممالك چهل و سه هزار تومان در پنج سال ميدهند بعد شخصى ديگر صورتى داد كه غير از امسال در سه سال اول ده يك علاوه ميدهد و در 3 سال آخر سيصد و كسرى و اضافه كه در اين مدت داده ميشود صد و بيست و يك هزار و سيصد و شصت و چيزى ميشود حال مجلس هر كدام از اين سه صورت را تصويب ميكند اظهار شده ختم شود.
وكيل التجار- روز اول عنوان شد كه صديق الدوله و نصرة الممالك از آن جزو جمعى كه دارد چهار هزار خروار جنس و چهار هزار خروار كاه علاوه ميدهند حالا اين جزو جمع باين اندازه از كجا پيدا شد.
مستشارالدوله- امسال كه اقبال الدوله خواست قبول كند از جزو جمع ديوانى افزوده كرد صديق الدوله و نصرة الممالك بر قلمدادى اقبال الدوله افزودند ديگران بر قلمدادى ايشان افزودند.
رئيس- يعنى صديق الدوله و نصرة الممالك بر جزو جمع اقبال الدوله افزودند نه بر عمل كرد او.
وكيل التجار- چون مجلس براى صديق الدوله و نصرت الممالك رأى داد خوب است بخود آنها رجوع شود.
حاجى محمد تقى- مجلس رأى نداد كه به آنها داده شود رأى داد كه از اقبال الدوله گرفته شود.
وكيل التجار- مجلس يا رأى ندهد يا اگر رأى داد هر چه باشد نبايد بر گردد زيرا كه همان عيبى را پيدا ميكند كه آقاى حاجى امام جمعه فرمود
رئيس- امشب رأى گرفته نميشود بماند براى سه شنبه.
محقق الدوله- اين شخص ثالث امساله را چطور قبول ميكند و تكليف عمل امسال چيست؟
مستشارالدوله- امساله را خود اقبال الدوله از روى قلمدادى كه نموده است ميدهد.
</section>
<section type="session" number="136">
جلسه: 136
مذاكرات روز سه شنبه دهم رجب دارالشوراى ملى‏
خلاصه مذاكرات روز يكشنبه 8 را آقا سيد محمدتقى قرائت كردند.
آقا سيد حسن تقى زاده- به ملاحظه اين كه قرار شد دو ساعت بغروب مانده مجلس منعقد و عده مكفى حاضر نميشوند خوب است يكى از فصول نظامنامه داخلى كه حضور دو ثلث از وكلا را در انعقاد مجلس لازم شمرده اند تغيير داده شود و حضور نصف را كافى بدانيم (جمعى گفتند كه آنوقت اين عده هم حاضر نميشوند.)
آقا سيد محمد تقى- امروز بر حسب قرارداد حضرت رياست حاضر شدند ولى سايرين حضور نيافتند اين طور هم كه جناب تقى زاده فرمودند صحيح است ولى آنوقت احتمال ميرود كه اين اشخاص هم حاضر نشوند (درين موقع شروع بقرائت نظامنامه وزارت داخله شد) پس از قرائت فصول و مواد چند شروع شد به مذاكرات مهمه به لحاظ اينكه در يكى از مجالس گذشته از طرف يكى از وكلا تعرضى در خصوص خروج قاضى فتاح از تحت نظر و اختيار دادن او را برفتن ساوجبلاغ شده بود از اين رو قاضى فتاح لائحه مسبوط مفصلى در تبرئه ذمه خود از تقصير و خيانت و اظهار مراتب خدمت و صداقت خود بمجلس عرض و اظهار داشته بود از طرف اغلب وكلا اظهار شد كه در اين باب مجلس اظهار رايى نكرد و صورتى هم كه از طرف يكنفر در اين خصوص اظهارى شده سايرين امتناع ورزيدند.
آقا سيد محمد تقى- امروز بر حسب قرارداد حضرت رئيس قبل از وقت حضور بهمرسانيدند ولى سايرين از وكلا باستثناى ده پانزده نفر حضور نداشتند از عموم وكلا محترماً استدعا ميشود كه بعدها در ساعت دو بغروب مانده حاضر شوند و اخطاراً عرض ميكنم روز يكشنبه دو مطلب ناتمام ماند كه بايد مذاكره شود يكى در خصوص لائحه سر كار والا مويدالسلطنه در خصوص تلگرافخانه ديگرى در خصوص عمل خالصيجات.
آقا سيد حسن تقى زاده- كراراً عرض كرده ام باز هم گفته و ميگويم ماليه مملكت باندازه لازم باصلاح است كه بعقيده بنده بايد وكلا و وزراء يك قسمت عمده از اوقات خودشانرا صرف اين عمل كنند حالا يك مسئله مهمى خارج از عمل ماليه است لازم ميدانم عرض كنم و آن اين است ما دو تكليف داريم يكى وضع قوانين ديگرى نظارت و مراقبت در اجراى آن اگر بنا بشود هر قانونى از مجلس بگذرد و بصحه هم برسد ولى در موقع اجرى گذارده نشود هيچ نتيجه از اين وضع و جعل قانون مترتب نخواهد شد اين ايام يك مطلب مهمى پيش آمده كه بعقيده بنده از وقوع آن رخنه باساس مشروطيت وارد آمده و آن رخنه اينست كه يكى از قوانين لازمه مشروطيت لزوم استنطاق و تحقيق در محاكمات و مجازات است اين روزها در موقعى كه وكلا بحضور همايونى شرفياب ميشوند محض اتحاد دولت و ملت در همان اوقات يكنفر را بدون استنطاق بقتل رسانيده اند.
مستشارالدوله- جانى يا قاتل كلية بايد تحقيق و استنطاق شود بعد از ثبوت بموجب حكم قانون مجازات شود اين قانون لازم ملزوم مشروطيت و اسلام است لازم بنوشتن قانون نيست.
آفا سيد حسن تقى زاده- مقصود اينست كه در آن زمان كه ميخواستيم مشروطيت را قوة بدهيم بدهيم بواسطه همين كشتن بدودن استنطاق يك رخنه بر اساس مشروطيت وارد آمد.
مستشارالدوله- چنانچه الان يكى از معايب اين كار اين شده كه حاجى على رضا خان را بگمان اينكه محرك او بوده حبس كرده چوب زده اند و حالا مجمل مانده هر گاه او را باين تعجيل نكشته بودند مطلب معلوم ميشد كه او مقصر هست يا نيست بجهة همين معايب است كه قانون حكم ميكند در هيچ جا قاتل و جانى پيش از استنطان و تحقيق كشته نشود عقيده بنده اين است مكتوبا بوزرا پرتست شود كه بعد از اين قبل از تحقيق و صدور حكم قانونى مجازات داده نشود 0
اقا سيد حسن تقى زاده- يكى از مطالب مهمه كه بايد گفته شود اينست كه در روزنامها هم اعلان شود اين صرافها كه قبوض دولت را بقيمتى خريده اند و امروزه با اينحال مملكت جدا در صدد مطالبه بر آمده و چند روز در كميسيون ماليه تا چه اندازه آسيا صدمه شدند خوب است از طرف مجلس قانونى وضع شود كه بعد از اين برات خرى موقوف و هر كسى برات خريد باطل باشد 0
رئيس- ببينيم بموجب كدام قانون صراف از دولت باين سختى مطالبه ميكنند كجا پول بدولت داده اند 0
ميرزا مرتضى قليخان- در باب خالصبحات اول كسى كه در زياد نمودن عمل كرد ان اقدام كرد صديق الدوله و نصره الممالك بود كه اين صد را شكسته و بعد اشخاص ديگر پيدا شدند كه زيادتر هم ميدادند بجهه همين مجلس حكم كرئ هر كس زيادتر ميدهد باو داده شود بعضى ها زيادتر قبول كردند. مروز صديق الدوله ونصره الممالك همان درجه كه انها قبول كرده اند ايشان هم ميدهند بعلاوه هزار خروار جنس چون حق تقديم دارند عقيده بنده اينست كه مجلس اسن امر را بايشان معول كند 0
اقا شيخ حسين- عقده بنده اينست در خصوص خالصجات اگر دو نفر آمدند بيك ميزان قبول كردند بايد بان كسى داد كه بتواند اداره كند 0
حاج محمد اسمعيل اقا- عقده بنده اينست يكى داده شود كه باعتبار تر است 0
حاج امين الضرب- وزير عاليه اطمينان حاصل كرده يا خير پس طورى بشود كه وزير ماليه نگويد بمن ربطى‏
ندارد 0
حاج معين التجار- ان شب مجلس راى داد بان كسى كه زياد تر ميدهد باو داده شود بعد مبلغ و مقدار معقد به زياد كردند گفتند بهر كس زيادتر ميدهد داده شود حالا كه ان زيادى را اين شخص ميدهد و مجلس هم راى داده فقط منوط است باطمينان وزير ماليه و محتاج براى نيست 0
مستشار الدوله- اول نصره الممالك و صديق الدوله قبول كردند بعد كسى آمد مبلغى زيادتر داد و همچنين بترتيب زياد كردند حال صديق الدوله ان اندازه كه از ان زيادتر نشده بعلاوه هزار خروار قبول ميكند چون حق تقدم دارد بايد باو داده شود ولى باطمينان وزير ماليه پس چيزى در اين باب بايد بوزارت ماليه نوشته شود كه تا تامينات لازمه را در اين باب بعمل بياورد 0
وكيل الرعايا- كليه اعتبار هر اداره منوط بصحت عمل ان اداره است و ما بتجربه فهميده ايم اشخاص معتبر بيشتر تقلب ميكند 0
فتح الله خان- كسى پيدا شده است كه با ان شروط و قرارداد كه معلوم شود هزار خروار علاوه ميدهد 0
اقا سيد حسن تقى زاده- مال هذه السنه در شرف انقراض است بايد زود تمام كرد و اينكه گفته شد وزير ماليه اطمينان حاصل نمايد خودتان ميدانيد كه ايشان چقدر محتاط هستند اطمينان اطمينان قانونى بايد باشد والا اگر
ضمانت باشد نخواهد شد 0
اقا سيد مهدى- رعيت خالصه هم از همين ملت هستند رفاهيت انها را هم بايد ملاحظه نمود پس باشخاصى كه بصيرت دارند داده شود. لايحه از طرف مجلس راجع بوزارت ماليه كه تحقيقات و تامينات لازمه را بعمل آورد در
هر مورد كه اصلح و انفع باشد ارجاع نمايند.
ثقه السلطنه- اقبال الدوله از مجلس شكايت داشت كه من نوشته ام انچه سايرين ميدهند من هم حاضر هستم چرا جواب ندادند و بديگرى دادند.
مستشار الدوله- اينجا تقدم با كسى است كه زيادتر ميدهد امسال قلمدادى كه كرده بود دوازده هزار تومان استصوابى را هم نميداد بعد سه نفر آمده بتدريج افزودند اگر ايشانهم آمده و افزوده بودند البته كسى مضايقه نميكرد.
وكيل الرعايا- كليه بايد كار را بكار دان داد.
مخبر الملك- بجهه هر امرى در دنيا يك حدى قرار ميگذارند مثل اين طور خبرها را اعلان مينمايد در مدت معينى پس از انقضاى آن تمام ميكنند.
مستشار الدوله- تا حال خالصه جات بطور امانى با اقبال الدوله بوده است حالا كه مى آيد اين اضافه را بطور مقاطعه قبول ميكند پس تا حال چرا از امانى كسر ميكرد اين خود يك خيالى است بزرگ.
اقا سيد حسن تقى زاده- بعقيده بنده اين كار حالا بايد تمام كرد بطوريكه جناب مخبر الملك گفتند هر كارى حدى دارد اگر حراج هم باشد يك جوب اخرى دارد جناب اقبال الدوله در پيش خود حاضر شده اند كه هر كس زياد كند ايشان هم چيزى زياد كنند تا كار را تعويق بيندازند.
 (جمعى گفتند چند روز مهلت داده شود) (بعد راى گرفته شود)
رئيس- راى باشد تا روز پنجشنبه.
اقا سيد حسن تقى زاده- چون در خصوص خالصه حد قرار نگذاشتيد اين اندازه طول كشيد حال در خصوص‏
تلگراف خانه خوب است حدى قرار بگذاريد كه هر كس تا ان روز آمد و قبول كرد باو داده شود.
وكيل التجار- در اين گونه از كار ها در ساير ممالك رم است كه در روزنامجات اعلان مى كنند ده پانزده روز مى گذرد هر كس هر قدر زيادتر مى دهد بوسيله لايحه در جوف پاكت گذارده بان مركز مى فرستد انوقت در
روز معين سر ان پاكتها را باز ميكنند هر زيادتر مى دهد باو مى دهند.
اسد الله ميرزا- در مسئله تلگراف خانه دو مسئله است اولا به بينيم اجاره را ميشود فسخ نمود يا نه حتى انروز اين حرف هم زده شده كه اگر مى توانيد ساير معاهدات دولتى را بهم بزنيد اينرا هم مى توانيد در دوره استبداد
مردم بجهه حفظ حقوق خود بخارجه متوسل ميشدند ولى حالا مجلس دارند ايا اين طور صحيح است حتى الامكان شما بايد تشويق كنيد كسى باين قدر خدمت كرد و اين كنترات باين زيادى را قبول كرده چرا مى خواهيد بهم بزنيد.
اقا ميرزا محمود تاجر- اولا اين مقاطعه در دوران استبداد داده شده است و شرعى نيست در اندوره هيچ بنائى‏
در كار نبود حاكمى را بسمتى مى فرستادند همينكه يكى پيشكشى زيادتر مى داد او را از وسط راه بر مى گردانيدند. از طرز گفتگوى شما چنين معلوم ميشود كه شما وكالت شخصى داريد.
اسد الله ميرزا- من مى گويم شما اگر تمام معاهدات آن زمان را بهم مى زنيد اين را هم بهم بزنيد.
حاج محمد اسمعيل اقا- اگر فردا نصر السلطنه اين اجازه را بخارجه داد چه ميكنيد.
اقا سيد حسن تقى زاده- هر كس هر قدر مى خواهد مباحثه كند وتا آن نقطه آخر هر حرف بزند عاقبت بايد
راى گرفته شود و با اكثريت آرا راى داده خواهد شد كه بايد برگرداند.
مستشار الدوله- در سابق اينگونه از مال ها و ادارات معلوم نبود صاحب داشته باشد هر كس هر چه مى خواست مى برد حالا ملت فهميده كه مالى دارد و كسى مى خواهد مال را بخورد البته جدا ممانعت خواهد كرد
گذشته از آن بواسطه اختلال ماليه مملكت بر فرض قانون هم نباشد از باب اكل ميته صحيح است بايد هر كس زيادتر مى دهد باو داد.
حاج امام جمعه- اولا من اشتباهى دارم ميپرسم آيا دول ديگر بعد از مشروطيت كار هائى كه سابق شده است مى توانند تغيير بدهند حال اگر در تمام ممالك اين رسم هست اينجا هم بايد بهم بخورد والا تغيير ندهيد كه خيلى مفاصد دارد.
اقا سيد حسن تقى زاده- ميشود هر كارى كه بر خلاف شده است بهم زد مثل تيول و غيره.
حاج امام جمعه- اين سهو است مسئله تيول ربطى باين مسئله ندارد و در اينمسئله سند اجاره از دولت دارد اگر معمول نيست بر هم نزنيد تيول مال ملت بود بعد از اين هم نخواهد داد.
مستشار الدوله- همان طور كه فرموديد تيول مال ملت است اينهم مال ملت است و اين اجاره شرعى نيست‏
حاج امام جمعه- صحيح است ولى همين طوريكه امروزه هر كارى اين مجلس ميكند از طرف ملت است آن روز دولت هر چه ميكرد بنيابت از طرف ملت بود در هر صورت هر چه هست از روى راستى كار را بايد كرد.
اقا سيد حسن تقى زاده- سلطنت ايران در سابق عبارت بود از يك هئيت ظالم كه هر چه ميخواستند ميكردند تمام غلط و باطل بوده آنچه بخارجه و داخله داده تمام از روى تعدى بوده ما حالا آنچه بخارجه داده شده تمام را احترام ميكنيم و از حقوق مغصوبه خودمان محض حفظ قوانين بين الدول چشم مى پوشيم از هيچكس خوف نداريم ما بملاحظه اينكه خواهد آمد يكزمان كه يك قانونى در دنيا پيدا شود كه تمام حقوق را بذوى الحقوق مسترد دارد چنانچه الان كنفرانس لاهه هست رعايت احترام اين كنگره ها را ميكنيم اما در داخله مملكت خود
آزاديم در ساير از جاها بوده كه يكوقت دولت مسلط ميشد هر چه ميخواست ميكرد بر عكس يكوقت هم ملت مسلط ميشد هر چه مى خواست ميكرد ولى حالا مى خواهيم كار غلط نشود آنطور ها هم نباشد فقط كارهاى غلط را بر ميگردانيم.
حاج امام جمعه- من ديگر معارضه نميكنم ميگويم اگر در ساير دول رسم است شما هم بر گردانيد والانه.
مستشار الدوله- فرموديد در ساير دول بعد از زمان استقلال مى توانند يا خير عيب كار در اينجا است كه دوره اخير سلطنت ما بحدى بى قانون بوده كه هيچ دولتى را نمى توان باو مقايسه كرد دولت عثمانى دولتى است قانونى دولت روس دولتى مستبده ولى تمام كار ها از روى ميزان بود جمع وخرج مملكتى معين و تمام ثبت دفاتر بر هر كسى روشن بوئد وضع سلطنت ولى در اينجا بهر طور ميل يك وزير يا يك امير تعلق مى گرفت همان طور رفتار ميشد هرگز جمع و خرج مملكت حتى برخود انها هم معلوم نبود پس با اين حال اين مملكت را با ساير ممالك نمى توان مقايسه نمود.
</section>
<section type="session" number="137">
جلسه: 137
مذاكرات روز پنجشنبه 12 رجب دارالشوراى ملى‏
خلاصه مذاكرات روز سه شنبه 10 را اقا ميرزا طاهر قرائت كردند و شروع بقرائت نظامنامه وزارت داخله شد پس از قرائت چندين فصل دست خطى از طرف اعليحضرت شهريارى در جواب لائحه كه از طرف مجلس بصحابت شش نفر از وكلا بحضور اقدس على تقديم شده بود بمجلس مقدس شرف وصول ارزانى داشت كه ذيلا درج ميشود:
دستخط اعليحضرت همايونى در جواب لايحه مجلس مقدس كه بصحابت هيئتى‏
از وكلا تقديم شده بود
جناب اشرف اتابك اعظم لايحه كه از مجلس شوراى ملى خودمان بتوسط متخبين از وكلاى محترم به پيشگاه ملوكانه ما تقديم افتاده باعين رضا در مندرجات ان ملاحظه و با نظر قبول در مدلولات ان مطالعه فرموديم مسلم است كه تذكر و تذكار ارباب دول را تصفيه و از لوازم اوليه است چنانكه فرموده اند ان الذكرى تنفع المومنين اما در اين موقع شايد مناسب باشد كه ما نيز مجلس ملى و وكلاى عزيز خودمان را قويا متذكر فرمايم كه اولا بدانند شخص همايون ما رعيت را بزرگترين ودايع پروردگار و ملت را گرامى ترين عطيه آفريدگار دانسته و بهترين وقت خود را ساعتى تصور ميفرمائيم كه صرف آسايش عباداست و در پى امنيت بلاد اولاد عزيز خودمان افراد رعيت را ميدانيم و نزديك ترين مطلوب خودمان نوع ملت را ميشماريم چرا كه بر هر ذى نفسى واضح است كه قائمه دولت بسته بقوام رعيت است و دوام سلطنت منوط بر بقا ملت پس با مسلميت اين قضيه و حصول اين نتيجه اگر كسى تصور نمايد كه پادشاه يكى را بر هزار و اندك را بر بسيار ترجيح ميدهد و از عامه بخاصه قناعت ميكند عموم ملت را بمعدودى از نزديكان خود اگر چه انها هم از ملتند ميفروشد خيالى خام است و اشتباهى است فاحش كه بايد از آن احتراز كرد و از اين استغفار نمود زيرا كه راعى محتاج برعيت است و دولت ناگزير از ملت ثانيا بر هيچيك پوشيده نباشد كه وقتى پدر تا جدار من پادشاه ماضى انارالله برهانه دولت و ملت ايران را بتاسيس مجلس شوراى ملى اختصاص داد و شخص همايون ما هم پس از ورود بطهران چه قبل از جلوس باريكه سلطنت و چه بعد از آن باين اساس مقدس كمك فرموديم و نواقص آنرا تكميل خواستيم بدان اميد بود كه وكلاى ملت عزيز ما طورى سساعى خود را در تكريم سلطنت و قوام دولت و ترقى ملت و رفاه رعيت و ابادى مملكت مبذول بدارند كه ممالك محروسه ما سر مشق ساير ممالك و ملت محبوب ما پيشرو ساير ملل بشود و گمان ميفرمائيم كه محصول باين نيات مقدسه را جز بصيانت مقام سلطنت ووفاق وكلا باوزرا و جلوگيرى از مواد فساد و بستن راه طغيان و دلالت افراد رعيت بعادات حسنه و نگاهدارى زبان و قلم از بيانات غير مرضيه راهى نباشد پس بر اعضاى مجلس ملى كه از منتخبين و مختارين ملت مسول هستند فرض است كه در پى علاج درد و چاره كار و جلوگيرى انقلاب باشند و تصور ننمايند كه مجرد القاء شبهه و يا سوء ظنى از وظايف اوليه بايد كناره جويند و وزراء دولت را تنها گذارند و يا رفع شبهات را از عوام كه باندك چيزى متمايل ميشود ننمايند اگر پيش از اين مملكت را يكدست بود امروز بحمد الله دو دست كارى است كه هر كدام از معاونت ديگرى اگر تهاون ورزند در پيش خدا و پادشاه و بندگان خدا و رعيت پادشاه مسول خواهند بود اهذا باخاطرى پراز مهر و مرحمت نسبت بملت خود و با اراده عليه مشحون از مساعدت و التفات درباره مجلس ملى خودمان تكرار ميكنيم كه مجلس ملى ما بهيچوجه توجهات ملوكانه ما را در حق خود آلوده بشبهات اهل غرض ندانسته و از مساعدت خسروانه در پيشرفت وظايف مجلس محترم هيچ ترديدى ننمايند چنانكه تا امروز ديدند قوانين و مقرراتيكه از مجلس شوراى خودمان صادر شده هيچيك متروك نمانده و تمام بموقع اجرى گذارده شده است پس وظيفه خود را متروك نگذارند و از ايجاد قوانين مفيده و قواعد نافعه و استحكام روابط ما بين دولت قويم و پاك كردن رنگ شبهه از خيال ملت خوددارى نورزند و خدا را در همه حال ناظر و توجهات پادشاه را درباره خود حاضر بدانند و در عهده شناسند. شهر رجب 1325
اقاى ميرزا سيد محمد مجتهد اظهار فرمودند كه ديروز اعليحضرت قدر قدرت همايونى مرا بحضور اقدس اعلى احضار و مشروحى از بيات مقدسه وهم عاليه ملوكانه را اظهار فرمودند بطوريكه مرا كاملا اطمينان بخشودند هر يك از وكلا در اينموقع از بروز مراحم و الطاف ملوكانه بدعاى بقاى آن شاهنشاه رطب اللسان كرديد.
اقا ميرزا محمود خوانسارى- چند روزى است عموم وكلا و ملت منتظر بودند كه جوابى كه از طرف قرين الشرف همايونى بر لايحه مجلس مقدس صادر شوند در روزنامه ملاحظه كنند الحمد الله كه ما فوق آنچه در خاطر مى پنداشتيم بطور اكمل نايل گرديديم پس از مدتى شروع بمذاكرات شد.
حاجى سيد مرتضى- مجلس شكايت مى كرد كه در اين مملكت مجازات نيست اگر از طرف ملت هر قدر كشته شود مجازاتى در بين نيست اما همينكه يكنفر در مقام تقاص خون پدر خود بر آيد و قاتل پدر خود را بكشد فورا سر او را ميبرند من بآواز بلند ميگويم كه اين مطلب بطلان دستخط مشروطيت است اگر چه با قلم روى كاغذ نيامده ولى با كارد و خون روى خاك ريخته است.
حاجى ميرزا على اقا- مادامى كه ب+ دست حكام قانون داده نشده انها بايد رفع فساد را بهر طور صلاح ميدانند بكنند تا قانون بدست انها داده نشده ما حق ايراد نداريم تا اينطور نباشد براى ما امنيت نيست.
عرض ديگر قوانينى كه اين مجلس وضع ميكند نه وضع قانون است بلكه ارائه طريق اجراى آنست و قانون شرع مقدس است و لكم فى القصاص حيوه اينشخص پيش حجج اسلام اقرار كرده است. و واجب القتل بوده‏
حاجى ميرزا اقا- اگر كسى در اين قتل ايرادى دارد از اين راه است كه در ممالك مشروطه بر فرض شخصى را علنا بكشد و شاه هم ببيند يك نفر اعليحضرت نميتواند حكم قتل او را بدهد بايد بموجب قانون عدليه و شرع پس از استنطاق كشته شود تا مخالف مشروطيت نباشد.
اقا ميرزا سيد محمد مجتهد- اقا سيد عبدالله حكم فرمودند.
وكيل الرعايا- البته عقيده مسلمانان اين است كه قاتل را بايد كشت و اينكه سلب امنيت را مستمسك كردند آيا امنيت فقط بايد در ربع فرسخى دربار باشد يا اينكه بايد در تمام مملكت باشد خوب ايت نظرى هم بساير جاها معطوف دارند طهران پايتخت است علنا گلوله ميايد در خانه بر آن ضعيفه ميخورد و هيچ تحقيق نميشود.
اقا شيخ حسين- پريروز هم اين حرف زده شد اين ضعيفه همسايه ما بود تحقيق شد گلوله از خارج آمده بود بپاى او خورده كسى در حق او قصدى نداشت و عمدا نبود.
وكيل الرعايا- آيا نبايد در اين باب رسيدگى و تحقيق شود.
اقا ميرزا مرتضى قليخان- اين مسئله مشتبه نشود اولا اين شخص بر فرض كه پدرش را هم كشته باشند خودش نمى تواند اجرا نمايد بايد حاكم اجرى كند. ثانيا اين اشخاص كه ايراد دارند از انباب نيست كه نبايد كشته شود البته بايد كشته شود ولى بايد استنطاق شود.
رئيس التجار- البته پس از ثبوت در نزد حجج اسلام و صدور حكم بايد كشته شود ولى اشتباه در اين شده كه اقا حكم نداده اند و گفته اند بايد استنطاق شود از اينها گذشته در همچو مملكتى كه پر است از هرج ومرج احتمال دارد كه اين شخص محرك داشته است و بجهت بر پا نمودن مفسده اين كار را كرده چرا بايد استنطاق نشود تا معلوم گردد كه محرك كى بوده است.
احتشام الا طباء- اين مسئله بايد راجع بعدليه باشد و پس از استنطاق راجع بحكام شرع و بعد از صدور حكم باز حكم را عدليه مجرى سازد.
اقا ميرزا محمود خوانسارى- گويا مسئله مشتبه شده باشد اين شخص حكم در دست داشت كه همين شخص پدر او را كشته بود چند ماه هم بود كه عارض بوده مملكت ما مشروطه است يا خداى نخواسته مشروطه نيست در مسئله سالار الدوله چقدر مجاهدت شد كه بايد در مجلس رسيدگى شود چرا در انجا نبايد تحقيق و مجازات شود.
رئيس التجار- همانشب كه اين شخص بصير خلوت را كشت عليرضا خان را گرفتند باسم اينكه محرك بوده و همان ساعت حبس كردند خيلى خوب كردند زيرا كه متهم بود بايد توقيف شود ولى همين شخص شش ماه عارض بوده كه اين بصير خلوت قاتل پدر او بوده چرا توقيف نكردند تكليف بعد ها چيست آيا بايد همين طور بدون استنطاق كشته شود.
مخبر الملك- پريروز در اين باب گفتگو شد و بالاخره قرار شد كه بوزرا نوشته شود اين مسئله خلاف قانون اتفاق افتاده حالا هم اگر ده ساعت گفتگو شود تكليف همان است بايد بوزرا نوشته شود.
حاج امين الضرب- عقيده بنده اين است كه چون اين مسئله دو روز مطرح مذاكره شده صلاح اين است كه راى گرفته شود كه اين پر تست بوزرا بشود يا نه. اقا سيد حسن- تمام اعتراضات براى اين بود كه اين شخص قاتل بوده پس در باب سالار الدوله و سالار مفخم و آصف الدوله چرا سياست نيست.
اقا ميرزا سيد على نقى- عقيده بنده اين است كه هر جائى كه فتنه بر پا ميشود بايد خوابانيد پس ميتوانيد گفت كه در اينجا نزاع لفظى است اشخاصى كه ميگويند بايد حتما كشته شود بموجب آيه ولكم فى القصاث حيوه است اينهائى هم كه ايراد دارند از آن باب است كه چرا استنطاق نشده حال اين خونى است كه ريخته شده و جمع نميشود بايد بجهه بعد ها دقت كرد هيچكس بدون قانون كشته نشود.
حاج ميرزا اقا- با خود وزرا هم گفتگو شد گفتند خبط شده است ولى رسما پرتست شود.
احسن الدوله- تمام اين گفتگو ها سر دو كلمه است سلطنت مشروطه فقط در حقوق شخصى حق عفو و اغماض دارد ولى در اينگونه از موارد هيچ كس حق ندارد بايد در عليه استنطاق شده مجازات شود.
 (جمعى گفتندحاجت براى گرفتن نيست لايحه پرتست بوزرا نوشته شود.)
تلگرافى از اصفهان رسيده بود قرائت شد قريب بدين مضمون بتوسط شريعتمدار وكيل علماى اصفهان حضور وكلاى مجلس مقدس. مجلس مقدس راى داد كه حضرت والاظل السطان باصفهان بيايد ولى عرض هشتصد هزار جمعيت اين است كه ما اطاعت از قوانين مشروطيت داريم اما غرض عاجزانه ما اين است كه ميدانيم حضرت والا غير از سركشى باملاك خود غرضى ندارند ولى چه چيز امنيت براى ما حاصل خواهد كرد از دست سرباز و توپچى كه آسايش نداريم آيا اسم مشروطيت براى ما كفايت است آيا شخصى كه كشته شود مجازات نبايد شود آيا آن شخصى كه مادر خود را كشت مجازات خواهد شد كه اسباب عبرت سايرين شود آيا اموال منهو به مسترد خواهد شد آيا نبايد گفت كه اين خلاف مشروطيت از كجا پيدا شده آيا نفوس اهالى اصفهان بموجب مشروطيت محترم هستند يا خير جواب فرمائيد.
حاج شيخ نورالله و جماعتى‏
اهالى انجمن تصديق مينمائند كه اين عرايض اهل اصفهان صحيح است.
حاج بحر العلوم- در اين صورت معلوم نيست شاهزاده هم برود.
حاج سيد محمد- معلوم ميشود مجازات فقط در همان يكجا بوده در جاهاى ديگر نخواهد شد.
اق ميرزا فضعلى اقا- در اين تلگراف نوشته شده پس از آمدن ايشان اگر صدمه بما وارد آمد كى جواب خواهد داد اگر شاهزاده هم برود بايد اين گفتگو ها در بين باشد و نه اين مذاكرات بشود.
اقا ميرزا طاهر- فرمايشات اقا ميرزا فضعلى اقا صحيح است اين اظهارات كه از طرف شاهزاده شد از طرف اهالى اصفهان اين احتمال ها بيشتر است در باب محصول شاهزاده اگر نقصانى پيدا شد از بليات آسمانى با خداست و اگر از طرف رعيت مسامحه شد حاكم بايد بگيرد و بدهد و اگر رعيت او همديگر را بكشند انهم حاكم مسئول است اما اگر شاهزاده برود و انجمن بر هم بخورد و اسباب قتل بشود مسئول كيست و چه بايد كرد؟
وكيل الرعايا- بايد فرق گذاشت از اينكه چند هزار نفر ميگويند از دست يك نفر ميترسيمك از روى حركات سابق بايد تصديق كرد ولى شاهزاده از كى شكايت دارد اقا ميرزا محمود اصفانى عريضه كه شاهزاده بخاكپاى همايونى عرض كرده بود از اهل اصفهان شكايت ننموده بود.
حاجى بحرالعلوم- از رفتن شاهزاده خوف فساد است لازم نيست برود.
اسد الله ميرزا- من كار برفتن شاهزاده ندارم اما ميپرسم آيا از تمام ولايات فشار مياورند كه قانون اساسى را چرا نميدهيد حال آنكه فصل اول قانون اساسى آزادى سكنى است و در هيچ قانون نيست كه كسى را از رفتن بجائى ممنوع دارند.
صديق حضرت- اسد الله ميرزا گفتند كه بموجب قانون نمى شود ممنوع داشت كسى را از رفتن بجائى بنده عرض ميكنم ما نبايد كه از جمهورى فرانسه جلو تر بيفتيم كنت دو كرين يك نفر از محترمين بود كه ميخواست داخل در نظام شود چون فرانسه وجود او را مفسده ديدند در بيست و چهار ساعت او را بيرون كردند.
اسد الله ميرزا- بايد اثبات نمايند كه رفتن شاهزاده اسباب فساد خواهد شد. (جمعى گفتند معلوم است.)
اقا ميرزا طاهر- شما ميگوئيد كه موجب فساد نخواهد شد؟
اولا در اين تلگراف نوشته شده كه پسر شاهزاده مادرش را كشته از كجا مجازات شد ديگر اينكه حاجى اقا نور الله كه از علماى معتبر انجاست تلگراف كرده اند كه آمدن شاهزاده اسباب فساد خواهد شد تلگراف حاجى اقا نور الله قرائت شد قريب باين مضمون.
الوار و اشرار جرى شده ده نفر را مجروح و چند نفر مفقود و مردم در اضطراب و منتظر جواب هستند آمدن شاهزاده اسباب اغتشاش و وحشت مردم شده.
حاج سيد عبد الحسين شهشهانى- جمعى از اقايان گفتند مشروطيت اقتضا دارد كه شاهزاده يا ديگرى بخواهند برونئ خانه شان بايد آزاد باشند البته صحيح است و بايد مجرى شود جمعى هم ميگويندتوليد فتنه ميشود البته آنهم بايد مراعات شود. ولى من ميگويم وقتيكه تمام قوانين شما مجرى شد آنوقت بايد اين نتيجه را خواست ولى حالا كه يك قانون مجرى نشده چه بايد كرد ما مشروطه شده ايم ولى تازه متولد شده ايم بايد ملاحظه كرد
حاج امين الضرب- از اقايان كسب تكليف ميكنم جواب تلگراف را چه بايد داد؟
اقا ميرزا محمود اصفهانى- بايد بوزارت داخله فرستاده شود باصفهان هم جواب داده شود كه رجوع بوزارت داخله شد.
دكتر ولى الله خان- اين مطلب شهرت يافته حتى باصفهان هم رسيده است كه مجلس راى داد برفتن شاهزاده و اين غلط است كدام يك تصديق داريد كه مجلس راى داده محض رفع اين اشتباه بايد باصفهان جواب داده شود كه مجلس راى نداد و بسكوت گذراند در حركت يكنفر مجلس راى نميدهد.
اسد الله ميرزا- چون ميگويند رفتن شاهزاده موجب فساد است خوب است تلگراف فرستاده شود به وزارت داخله زيرا كه تامين بلاد با ايشان است.
دكتر ولى الله خان- بتده عرض ميكنم كه شاهزاده امروز تقريبا شخص اول اينمملكت است و نميگويم كه نروند ولى عرض ميكنم اگر بايد بروند هئيت كابينه ملتزم بشوند و ضمانت بكنند آنوقت بروند.
اقا ميرزا محمود- گويا اينمطلب هم تمام شد.
مخبر الملك- در اينجا مسئله كه گفتگو ميشود بدوا تصديق ميكنيم باز فردا پشيمان مى شويم.
اقا شيخ حسين- با ينطور كه مخبر الملك گفتند بنده هم يكى از انها هستم انروز گفتم كه فسادى مترتب نخواهد شد ولى مى بينم بواسطه رفتن ايشان توليد فساد ميشود حالا ميگويم نروند.
دكتر ولى الله خان- بعضى مطالب اخلاقى است كه بايد فرق بگذاريم ميانه انها و مطالب ديگر ميگويند سكوت موجب رضاست بعضى اوقات مقصود اين است كه اينمطلب قابل جواب نيست مثلا در پارلمان اشخاصى كه سكوت ميكنند دريكمطلبى مقصود اين است كه دراينخصوص راى ندارند نه اينكه دلالت باشد.
اسدالله ميرزا- بعد از آنكه از مجلس تلگراف شد باصفهان كه مجلس تصويب كرد آمدن ايشان را نميشود بگوئيد كه ما امتناع داشتيم.
مخبر الملك- حالا كه قانونا حرف ميزنيد من عرض ميكنم كه اينمطلب نبايد در مجلس گفتگو شود بايد تمام اينمطلب رجوع بوزارت داخله شود.
حاج ميرزا على اقا- بنده از آ ن اشخاص هستم كه در آنمجلس در باب رفتن حضرت والاظل السلطان راى نداشتم بروند ولى چون آقاى حجه اسلام و حاجى سيد اسمعيل تفسير فردموند ساكت ماندم و اظهار رائى نكردم‏
اقا سيد مهدى- حضرت والا در اين دولت و مملكت مقامات عاليه دارند و خدمات صادقانه خود را همه وقت ميخواهند نسبت بدولت و ملت ظاهر سازند بومجب اين دستخط همايونى كه امروز از طرف قرين الشرف صادرشده رعيت بمنزله فرزند پادشاهند و ايشان انها متزلزل شوند و هيچ صحيح نيست بيش از اين در مجلس ازبراى چنين شخص بزرگى گفتگو شود.
مخبر الملك- خوب است بجهت نوشتن كاغذ بوزير داخله راى بگيزيد ز يرا كه حالا ساكت شدند فردا ميگويند ما راى نداريم اگر چه در مجلس نبايد از براى همه چيز راى گرفت.
حاج امين الضرب- بالاخره راى مجلس در اين خصوص چه شد.
حاج محمد تقى- بوزارت داخله بايد نوشته شود
وكيل الرعايا- اقايان در نظر داشته باشند كه اين تلگراف از اصفهان در جواب تلگراف مجلس رسيده است جواب بايد داده شود.
اقا ميرزا محمود خوانسارى- به عقيده بنده نبايد جواب بدهد كه شاهزاده برود يييا نرود رجوع بوزارت داخله شود.
اقا ميرزا محمود اصفهانى- اگر هئيت وزرا ضمانت ميكنند برود.
اقا شيخ حسن- اينكه كى گويند بوزرا داخله يا بهئيت وزرا نوشته شود كه انها ضمانت كنند در صورتيكه اهل اصفهان متزازلند نبايد بروند بر فرض مجلس هم آنشب راى داد حالا كه هفتصد هزار زن و مرد متزلزلند راى ميدهند كه نرود .. حاج امين الضرب- آنچه بنده از اين ها فهميدم اين است كه ظاهرا راى اين شد شاهزاده نروند.
حاج سيد محمد- قريب يك هفته است اصناف لايحه نوشته اند و جواب خواسته اند اگر امشب جواب داده نشود فردا فساد خواهد شد لائحه انجمن اصناف قرائت شد حضور حجج اسلام و وكلا عظام غرض از عرض عريضه كه چند روز قبل شده بود در خصوص رفع فساد ساكنين حضرت عبد العظيم بواسطه نشر روزنامه جات كه نزديك است القاء اختلاف بين مسلمين نمايد توقيف سنگ طبع را خواسته بوديم حال هم عرض ما اين است كه تا خير اين مطلب زياده از حد شده از دولت جدا بخواهيد كه بزودى رفع فساد را بهر طور كه صلاح ميدانند بكنند تا اصناف آسوده مشغول كسب شوند اظهار اين مطلب نه از روى تحكم بل از راه استدعا است.
حسنعلى خان- به بنده هم لايحه داده اند كه در زاويه حضرت عبد العظيم بطبع رسيده حالا ميخواهم بر حسب وكالت خودم چند دقيقه عرايض خودم را اظهار نمايم از وقتى كه ما امروز در اين مجلس نشسته ايم يك قسمت آنرا بوظيفه خود عمل نموده ايم باقى بكلى از وظيفه مجلس خارج بوده اين ملت بعد از آنكه از فشار ظلم و استبداد به تنگ آمده و نزديك بود قطره از خون آنها هم گرفته شود گرد آمده جمعى را انتخاب كرده كه در امورات آنها رسيدگى و اصلاح نمايند عجاله ما بهمين قناعت كرده ايم كه مى آئيم اينجا دو ساعتى نشسته و مذاكرات ميكنيم وظيفه ما تنها اين نيست كه بوزرا ايراد بگيريم بلكه بايد مواظب خودمان هم بشويم و اين مشروطيت و بارلمنت اول مرتبه از مملكت انگليس سرازير شده بتدريج در همه جا سرايت كرد تا حالا رسيده است بايران و من تكليف خودم را ميگويم يكى از نويسنده هاى بزرگ مينويسد كه در مملكت فرانسه در اوايل امر بيست و يك ميليون جمعيت داشت هفتصد نزار نفر آنها صاحب سواد و داراى كله بودند و يك ميليون ازآنها مجمل سوادى داشتند آن هفتصد هزار نفر تصور ميكردند كه هرچه آنها ميدانند آن يك ميليون هم ميدانند همچنين آن يك ميليون تصور ميكردند كه هر چه آنها ميدانند آن بيست ميليون هم ميدانند آزادى قلم و گفتار مادامى است كه باساس مشروطيت و اسلاميت صدمه نزند و بمردم ضرر وارد نياورد و همچنين مال و جان آزاد است ماداميكه صدمه از او بسايرين نرسد حالا شما به بينيد كه بايد بوظيفه خود عمل نمايد وكلا هم بايد بوظيفه خود عمل كنند نطق را فقط بجهه نوشتن در روزنامه نكنند.
حاج سيد محمد- جواب لايحه اصناف چه شد؟
اقا سيد حسين- بايد نتيجه از باب عرايض اصناف و اين روزنامه كه هر روزه بيك طورى توليد فساد مينمايد گرفته شود لائحه اصناف كه بمجلس مقدس عرض شده در خصوص رفع فتنه ساكنين زاويه مقدسه قرائت شد.
اقا سيد مصطفى- بايد نتيجه گرفته شود.
حاج سيد عبد الحسين شهشهانى- از اول تاكنون هر وقت گفتگوى اين مطلب در ميان ميآمد بنده ميگفتم سكوت بهتر است ولى حالا بموجب اينكه در اين روزنامه نسبت هائى بتمام مسلمين تا حال توقيف سنگ آنها را نخواسته بوديم ولى حالا بايد خواست.
دكتر ولى الله خان- در اين روزنامه بنده هم مكرر نظر كرده ام كه نسبت كفر و زندقه باكثر داده اند و اين خطاب من بتمام كلت است كه اين وكلا را شما انتخاب كرده ايد اگر از جنس اصناف وكيل داده شود فى الواقع آن نسبت بآن صنف داده شده و كذا هر طبقه مطلب ديگر مكرر لائحه از طرف اصناف آمده كه اظهار دلسوزى كرده اند صحيح است من وكيل يكصنف هستم بايد بگويم اين انجكن اصناف كه لايحه نوشته و جواب خواسته اند مقصودشان اين است كه اين ساكنين زاويه مقدسه ميخواهند هم سلكان ما را منحرف نمايند مردم عوام هستند هنوز اساس مشروطيت قوام نگرفته بايد جلوگيرى شود.
اقاى حاج امام جمعه- پريروز اغلب وكلا در انجمن اصناف يا محترمين اصناف حضور داشته اند بنده گفتگوى روز يكشنبه را بآنها جواب دادم كه بايد مجلسى از وكلا و وزرا و علما تشكيل شود هر چه راى دادند عمل شود.
حاج سيد عبد الحسين شهشهانى- اين فرمايش اقاى امام جمعه صحيح است ولى عرض بنده در خصوص توقيف سنگ است.
اقا سيد مصطفى- هزار و سيصد سال است كه ما مسلمان بوديم و همين شخص كه حجه الاسلام بود ما را تكفير كرد اگر امروز جلوگيرى نشود تا هزار و سيصد سال ديگر اخلاف ما را هم تكفير ميكنند.
وكيل الرعايا- كسانيكه احتمال مى دهند كه يخ حجه الاسلام است اكتفا بهمان روز نكنند سه ساعت از شب گذشته بروند به بينند آنجا چه خبر است.
اقا سيد مصطفى- در آنمجلسى كه تشكيل مى شود خوبست از وكلاى اصناف هم بيايند.
اقا سيد حسين- همانطور كه اقا فرمودند صحيح است و كليل اصناف هم باشد خوبست ولى سنگ را وزير علوم بايد بفرستند امشب توقيف كنند.
مخبر الملك- برادر من كه وزير علوم است مسئول انطباعات است باينطور كه همين قدر يك روزنامه مطلبى برخلاف قانون درج كرده و نشر داد بايد يكنفر فراش بفرستدو بگويد كه اين روزنامه توقيف است نه اينكه اگر ده نفر فراش هم بفرستد نتوانند و كتك بخورند آنوقت محتاج بقوه جبريه است در اينموضوع بحكومت نوشت كه شما بفرستيد جلوگيرى كنيد و سنگ را توقيف نمائيد جواب داد كه همان قدرى كه حركت خودش اشكال دارد همانقدر توقيف سنگ مشكل است در اين صورت نمى شود باين دو كلمه وزير علوم را مسئول نمود.
اقا ميرزا محمود تاجر- عمليات اقا شيخ فضل الله را اين مردم و پدرانشان ميدانند اين ملت وجه مصالحه اقايان شده اند چون او در اين ميانه رياستى پيدا نكرده اينست كه راه مخالفت پيش گرفت كه شايد از اين راه رياست پيدا كند حالا كه اين اين مردم وجه مصالحه اقايان هستند بر شخص اقايان لازم است كه رفع و دفع نمايند در اينخصوص بعضى را عقيده اين بود كه مجلسى از وزرا و علماء و وكلا تشكيل شود مذاكره نموده هر طور كه صلاح ديدند اقدام شود.
اقا ميرزا سيد علينقى- خوبست روز شبنه اين مجلس از وزراء وكلا و علما تشكيل شود تا زودتر در مقام عمل برآيند.
اقا ميرزا مرتضى قليخان- دو مطلب در اينجا گفته شد يكى توقيف سنگ و يكى رفع آنها و هر دو اينها مسئوليتش با وزير داخله است اما آن مسئله كميسيون را بايد وزيرداخله بخواهند و تشكيل شود نه ما زيرا كه اگر ما اينكار را بكنيم مسئوليت از او ميرود پس ما بايد رفع اين غائله را از او بخواهيم هر طورى كه خودش صلاح بداند اقدام كند شايد يك كاغذى بنويسد او را بياورد.
رئيس التجار- عقيده بنده اينست كه تمام مشروطيت و مشروطه خواهى را نبايد منحصر باشخاصى كه در اينجا هستند بنامكئيم ما بايد قانون وضع كنيم اگر مفسده در مملكت پيدا شد بايد وزراء مسئول آنرا رفع نمايند و هرگاه دولت مسامحه و كوتاهى نمايد ملت اگر مشروطه خواه هستند خودشان رفع كنند.
اقا سيد مهدى- اينكه شما راجع بملت ميكنيد ملت حاضر بودند كه اقدام نمايند ولى جلوى آنها را تا حال نگه داشته و نگذاشتيم پريروز هم جلوى انها را گرفتيم حال هم نميگذاريم كه آنها اقدام نمايند زيرا كه نبايد مجادله و محاربه كرد بايد كار راتا ممكن است بطور اصلاح و بآسانى پيش گرفت همانطوريكه آقا فرمودند بايد مجلس كرده وراء اصلاح رامين نمود.
حاج امين الضرب- آخر راى مجلس در اين باب چه شد.
آقا سيد اسمعيل- اين مطلب بوزارت داخله اظهار شد گفت باعلماست معلوم ميشود كه از ايشان بر نمى آيد پس خوبست اين مجلس را تشكيل بدهند و ايشان را بخواهند بيايند نامعلوم شود راه صلاح چيست.
آقا سيد مصطفى- كرارا گفته شد مجلس نبايد بر خلاف قانون رفتار نمايد بايد از وزارت داخله خواست او خودش ميداند.
رئيس التجار- چرا وقت خودتانرا تضييع ميكنيد و حرف زياد ميزنيد دو ساعت روز بيايند اين مطلب را تمام كنند.
آقا سيد حسين- دو كلمه مجلس بوزير داخله بنويسد كه خودش اقدام نمايد.
حاجى امين الضرب- از قرار همچو معلوم ميشود كه اكثريت آراء بر اينست كه بوزير داخله نوشته شود و عقيده بنده همين است كه بايد بخودشان محول كرده هر طور صلاح دانستند اقدام نمايند.
فتح الله خان- در روز سه شنبه بنده از آن صورتى كه در باب خالصه خوانده بودند هزار خرواز افزوده كردم.
حاجى امين الضرب- اين لايحه مال امسال نيست.
فتح الله خان- ميدانم با امسال هفت سال مى شود آن لايحه كه ميرزا مرتضى قليخان نوشته از قرار سه سال اول ده و يك و در سه سال آخر ده و دو اضافه كرده بودند بنده از آن علاوه با امسال هزار خروار اضافه ميكنم.
موتمن الممالك- امساله را اقبال الدوله هزار خروار اضافه كرده بود حالا اين آقا ميگويد در مدت هفت سال هزار خروار از تمام اين عمل كرد اضافه ميدهند بايد آنشخص را بگويد كيست.
فتح الله خان- حالا نمى گويم وقتى كه قبول شد و اجازه داديد بايد وزير ماليه او را قبول كند.
آقا سيد حسين- ما بايد در اينجا تصويب شخص بكنيم يا اجاره اگر تصويب اجاره است ما بايد معين كنيم و مبلغ او را معلوم نمائيم آنوقت وزير ماليه آنشخص را قبول كند.
وكيل الرعايا- اولا بايد وكلا بدانند كه از اقبال الدوله بايد خارج باشد.
آقا سيد حسين- چرا او مگر چطور است اعتبار او كه بيشتر است. آقا مير عماد- اگر اين طور بود چرا از او گرفتيد.
مخبر الملك- من كسى هستم كه ملاحظه شخص ميكنم هر كس معتبر و درست است بايد باو داده شود.
حاجى محمد اسمعيل آقا- اين وجه اجاره كه تا باينجا رسيده است نه اين كه مقاطعه بود اقبال الدوله خيانت كرده اين مبلغ كه حالا علاوه ميدهند نه براى امسال اين براى اينست كه چون مملكت قانونى پيدا كرد و مردم مطمئن شدند ميخواهند در مدت شش سال آبادى كنند و انتفاع ببرند حالا عقيده بنده اين است كه يك كسى پيدا شد هزار خروار علاوه ميدهد چندان اهميت ندارد ولى بايد اين صورتها را بايد پيش وزير ماليه هر كدام را كه تصويب كرد و صلاح دانست باو داده شود.
رئيس التجار- وقتيكه صديق الدوله و نصره الممالك صورتى داده بودند و در مجلس مذاكره شد جمعى پيدا شدند و بآن صورتى كه داده بودند افزودند دو پاره خود آنها حاضر شدند و بهمان ده و يك و ده و دو در شش سال علاوه كرده قبول كردند و براى امسال هم هزار خروار بر عمل كرد اقبال الدوله اضافه كرده بودند ولى گفته شد كه امسال منارعه ميشود كه او ميگويد محصول را اقبال الدوله برده و اقبال الدوله ميگويد آنها بردند اكنون شش ساله قبول شده حالا اقبال الدوله پيدا شده و اين اضافه را قبول تا حال كجا بود و چرا قبول نميكرد اينكه ميگويند بوزير ماليه رجوع شود وزراء ما هنوز ملاحظه ميكنند و نميگويند وزير ماليه كرارا فرياد زده كه من مختار نيستم مجبورم از من بر نمى آيد ولى باز ما كه در اينجا نشسته ايم ميگوئيم و نبايد بترسيم مگر همين اقبال الدوله نبود كه براى هشت هزار خروازر جنس در دربار دعوا ميكرد و بخباز خانه نميداد چه ملاحظه داريد و نمى گوئيد.
وكيل الرعايا- باقبال الدوله و مثل او بعد ها نبايد كار داده بشود.
 (لايحه از اقبال الدوله در باب خالصجات بمجلس رسيده بودقرائت شد قريب باين مضمون) رفعه از طرف مجلس بتوسط وزير ماليه رسيده بود بر اينكه چند نفر حاضر شدند و خالصه ابميزان ورتى كه دادندقبول مينمايند اگر مدير خالصه حاضر است كه با ايشان گفتگو شود و هر گاه حاضر نيستند بديگران داده شود بعد از صور صديق الدوله و نصره الممالك ديگر بواسطه گرفتاريها نتوانستم كه حاضر شوم عريضه نوشته و مهر كرده بآن ميطان قبول نموده ارسال شد خبرى نرسيد حالا دوباره عرض مى نمايم كه حاضرم بآن ميزان كرده هزار خروار هم علاوه ميدهم.
حاج محمد اسمعيل آقا- از اين لايحه چنين معلوم ميشود كه مجلس نوشته است اگر او قبول ميكند مقدم است بعد لايحه گه از مجلس در اين باب بوزارت ماليه نوشته شده بود صورت آنرا قرائت كردند مذكور بود كه اگر مدير خالصجات حاضر است با او گفتگو شود والا بصديق الدوله و نصره الممالك كه حاضر شده اند داده شود.
رئيس التجار- روزنامهاى مجلس را در اين چند وقت اگر ملاحظه كنيد معلوم ميشود كه آنها حق تقدم دارند و بايد بآنها داده شود.
حاجح محمد اسمعيل آقا- من ميگويم اقبال الدوله هم مقدم تر و هم معتبر تر است بايد با او باشد
مخبر الملك- بايد بآن كسيكه داده ميشود مجلس اطمينان داشته باشد حال چون عده وكلا كافى نيست گمانم اين است كه اين مذاكره فايده ندارد.
حاجى محمد اسمعيل آقا- حالا انصاف ميخواهم كه آيا مجلس اين حق را دارد كه بگويداطمينان ندارم يا نه پس وزارت ماليه براى چيست؟
مخبر الملك- فرقست ميان مشروطه كه قانونش موضوعه و اداراتش صحيح باشد يا مشروطه كه تمام ادارات متزلزل باشند حالا مااين حق را داريم.
</section>
<section type="session" number="138">
جلسه: 138
مذاكرات روز شنبه 14 رجب دارالشوراى ملى‏
خلاصه مذاكرات روز پنجشنبه 12 را آقا سيد محمد تقى قرائت كردند.
از اول مجلس شروع شد بقرائت نظامنامه وزارت داخله پس از قرائت چندين فصل صحبت از منشا اغتشاش رشت بميان آمد.
مستشار الدوله- خاطر آقايان عظام فى الجمله مسبوق است كه بواسطه ترتيب انتخابات فى الجمله اختلافى واقع شده جمعى از طلاب و غيره يا حاجى محمد رضا و شريعتمدار ميگويند كه از طبقات نباشد و نيز انجمن آنجا ايالتى باشد جمعى از اصناف و تجار و علماء و حاجى خمامى براين هستند كه از روى طبقاتى باشد و انجمن هم ولايتى باشد در اين بين هم مسئله سيد احمد به ميان آمد ديروز به حضور جناب رئيس در تلگرافخانه بوديم بواسطه اسكات فتنه گفتم انتخابات توقيف باشد تا در مجلس مذاكره شده قرار قطعى داده شود.
بحر العلوم- خوبست بفرمائيد تلگرافاتى كه از مامورين و غيره شده خوانده شود تا خاطر آقايان مسبوق شده مشغول مذاكره شوند.
وكيل التجار- نميدانم ماموريتى كه در آنجا رفتند بمضمون نظامنامه مسبوق بودند و از روى همان رفتار كرده اند يا نه از زمانى كه رفته اند مشغول دادن ورقه اى بوده اند روز جمعه وقت استخراج بوده و بعضى از آراء هم استخراج شده بود بعد چون بعضى كه انتخاب شده بودند داخل نشدند اين اختلاف واقع شده و در نظامنامه هم قيد نشده كه انتخاب از طبقات باشد حال اين مطلب اهميت ندارد فرقى ندارد مقصود اينست كه اين نكته را ملتفت باشند.
آقا سيد حسن نقى زاده- بنده اعتقاد ندارم بخواندن اين تلگرافات زيرا كه اغلب مطالب و مسئله خانواده ايست و آنچه كه از بابت انتخابات است همان است كه جناب مستشار الدوله فرمودند اين مطلب هم بايد در مجلس مذاكره شده قطع شود آنروز كه نظامنامه ايالتى نوشته ميشد باندازه قطع شد فقط يك كلمه تعريفى كه جامع و مانع باشد نوشته نشده است و آنهم اينطور قرار داه شده است ايالت جائى است كه مركز حكومتى داشته باشد و چند ولايت حاكم نشين داشته پس در اينخصوص در باب رشت نميتوان شبهه كرد زيرا كه رشت مثل لاهيجان حكومت نشين دارد و همچنين انزلى و از اين گذشته بايد ملاحظه عوارض را كرد و آنجا بنده است و ثروت آنجا
اهميت دارد و مدتها در اينجا مذاكره شد كه اگر يكنفر از طبقات معين شود بملاحظه انتساب آن طبقه اسباب رقابت طبقات ديگر م يشود و حال آنكه وكيل وكيل همه است اختصاصى نيست اين است كه بعد از گفتگوهاى زياد گفتيم كه اين نظامنامه انتخاب را بهم زده مثل ساير جاها معمول شود و بواسطه همين بود كه قرار لزوم وجود هئيتى از علماء همه وقت در مجلس شد مقصود اين بود كه در اين خصوص مذاكرات زياد شده پس بعقيده من اينستكه هر دو از اين دو مطلب قطع شده است.
آقا سيد محمد تقى- هيچكدام قطع نشده.
مستشار الدوله- خوب است اين دو شق از هم جدا شود بنده در قسمت اول فرمايشات جناب تقى زاده حرف دارم در اول نظامنامه نوشته شده بود كه هر جا مركز حاكم باشد آنجا ايالت است ولى بعد ها بموجب تجربه ديديم اسباب فتنه ميشود و نميشو ما مملكت را دو قسم فرض كنيم زايرا كه خراسان را با رشت نميتوان مقايسه كرد پس خوبست سه قسم فرض شود يك ايالت و يكقسم ولايت نمره اول مثل رشت قسم ديگر ولايت نمره دوم.
حاج محتشم السلطنه- ايالت و ولايت راجع بجغرافيا است در ايران از قديم انجا هائى را كه فرمان فرمانشين بوه مثل آذربايجان و خراسان و كرمان يا بلوچستان ايالت ميگفتند بجهه اينكه حكومت در تحت حكم فرمانفرما بوده ولى گيلان و بروجرد در عدد ولايات نمره اول بوده و هيچوقت ديده نشده كه فرمانفرما داشته باشد. اگر بنا شد آنجا فرمانفرما فرستاده شود مازندران اهميتش بيشتر است زيرا كه آنجا مثل امل و بار فروش و اشرف و غيره شهردار و تاكنون هر چه در انزلى و لاهيجان و غيره از طرف حاكم بوده آنها را نايب الحكومه ميگفتند.
آقا سيد حسن تقى زاده- بنده عرض ميكنم اشتباه كرده اند آنچه كه گفته اند بر حسب جغرافيا اشتبه شده رشت را ايالت نوشته اند در هيچ جا معلوم نيست كه نسبت بخاك قسمت كنند و او را ايالت بگويند بلكه اطلاق اين اسم از روى اهميت بريك محل از جهه ثروت و تجارت و غير آن است.
وكيل التجار- اگر از حيث وسعت ميگويند خيلى صحرا هاى لم يزرع داريم اگر از حيث تجارت ميگوئيد سالى پانزده كرور مال التجاره از آنجا خارج ميشود و انزلى حاكمش سردار منصور است و نايب الحكومه از جانب سردار منصور در آنجاست.
دكتر ولى الله خان- اين صحبتها كه ميشود تقريبا نبايد بشود بفرمايش آقاى تقى زاده مطلب گذشته است وليكن اصل مسلب را بايد گفت تقسيمات بر دو قسم است يكى طبيعى و يكى سياسى تقسيم طبيعى از روى كوه و صحرا و آب و غيره است سابقا تقسيمات از روى طبيعى يود ولى حالا چون كارهاى حكومت بسيار است پس بايد روى هم ريخته يك تقسيم صحيح بكنند بدون تفاوت و تقسيم سياسى هيشه نسبت بخاك است از روى تساوى.
رئيس- اينطور كه شما گفتيد آنزمان كه بخواهيو گيلان را بطور تساوى قسمت كنيم بايد بر چندين حكومت نشين قسمت كنيم.
حسام الاسلام- اينها تمام اختلاف لفظى است مطلب ديگر است حاجى اقا رضا در آنجا مشغول فتنه است سيصد نفر را ريخته است بجان مردم پيله را توقيف كرده اند ضرر اين كار آخر بدولت وارد خواهد شد بنده عرض ميكنم يك نفر مسلمان از اول يك خط را صحيح ميرود ولى معلوم نيست معصوم باشد شايد در آخر بغلط برود حاجى ميرزا محمد رضا اول خوب بود ولى حالا غرض ديگر دارد بايد او را تبعيد كرد ماليات زمين مانده فردا هزار فساد بر انى تاخير ماليه مترتب خواهد شد كسى كه تحريك كرده او را بايد مجازات داد.
مخبر الملك- بعد از آنكه مجلس يك قانونى ميكذارد بايد مجرى شود و اگر يك وقتى اختلافى پيدا شد اول بايد آنچه نوشته دوباره در كميسيون ملاحظه شود اگر معنى با لفظ مطابق نباشد انوقت در مجلس مذاكره شود اگر وقتى در نظامنامه بشود كه گيلان ولايت است نه ايالت ديگر محتاج باين گفتگوها نيست من ثابت ميكنم كه آنجا ولايت است آن وقتى كه اين نظامنامه را مى نوشتيم نظرمان بوسعت خاك بود اگر گيلان ايالت بود تا كنون انزلى حق داشت انجمن ترتيب بدهد فقط حق يك انجمن بلدى دارد بايد اين مطلب را تعاقب كرد بعد ها دچار فتنه و فسادى نشويم چيزى كه هست بنده ميگويم عجاله بواسطه تحريكات كه شده جزئى تغييرى داده شود باينطور كه انتخاب بر دوائده نفر باشد شش نفر كم است.
حسام الاسلام- بنده هم راى شما را تصويب ميكنم كه دوازده نفر انتخاب شوند شش نفر از خود رشت و شش نفر از اطراف.
آقا سيد تقى زاده- اينكه گفتيد راى تمام بر اين است اگر بظاهر است كه هيچ والا راى تمام اين طور نيست اما فرمايش حسام الاسلام تمام صحيح است در جاى خود اين كه انجا دو دسته هستند من هيچ كدام را نمى شناسم ولى يكدسته حرفش صحيح باشد و مقصدش صحيح نباشد نميدانم اما اين كه گفتيد در نظامنامه تغييرى داده شود انجا ولايت است چنين نيست هر مطلبى را كه مجلس راى داده نمى شود تغيير بدهد بعدها هر مطلب بديهى كه وارد مى شود ربطى ندارد باينكه در اينموقع يكى از ديگرى ميخواهد پيش بيفتد.
حسام الاسلام- بعد از آنكه قانون داشته باشيد ديگر اين حرف نيست كه يكى پسش بيفتد يا پس بيفتد.
حاج ميرزا ابراهيم آقا- قانون كه نوشته شد مگر نبايد مجرى شود.
حسام الاسلام- گفتگوى من در رفع فساد است بايد او را جلوگيرى كرد كار بايالت و ولايت نداريم.
حاج محتشم السلطنه- باين ترتيبى كه مگويند اين ترتيب در نظامنامه داخله ملاحظه شود كه يك وقتى شايد اين مملكت بترتيب صحيح در بيايد و آن بود كه نظر اين نظامنامه گليه بتقسيم ولايت باشد حالا اگر نظرتان باشد بايد يك شهر را يك ولايت فرض كرد و آن وقت اين نظامنامه داخله مفيد فائده نخواهد شد.
حاج ميرزا ابراهيم آقا- عرض بنده اين است آنچه در نظامنامه ايالت نوشته شده بايد مجرى شود و اشخاص را نبايد ملاحظه كرد.
حسام الاسلام- خمسه طوالش پنج قطعه است پس بايد پنج انجمن باشد.
آقا سيد حسن تقى زاده- اگر لاهيجان شهر است كيلان ايالت است.
مخبر الملك- اينطور نيست ميخواهسد الان قانون را بخوانيم گذشته عرض بنده اين است كه مصلحت غير از قانون است در انزلى نبايد انجمن ولايتى باشد فقط بايد يك انجمن بلدى باشد (بنظامنامه ايالتى رجوع كردند و قدرى از آن را خواندد) از اين قرار گيلان ولايت است نه ايالت.
وكيل التجار- آن تعريفى كه در اول نظامنامه در باب ايالت و ولايات توشته شده آنرا بخوانيد.
احتشام الاطبا- خوب است راى بگيريد.
آقا سيد حسين- محتاج براى نيست.
حسام الاسلام- اين قوانين بالاتر از قوانين انبياء نيست قوانين آنها در موقع ناسخ و منسوخ دارد آنجا سرحد است خوف هزار خطر ميرود تمام انجمنهاى جزو بايد بسته شود.
آقا ميرزا سيد محمد مجتهد- ماتماما جمع شديم و جانهاى خودمان را در ومعرض خطر گذارديم كه يك خدكتى بما بكنيم و نتيجه آن اين شد كه اين مجلس فراهم شد ولى حالا اين تعدد انجمنها و بعضى از وكلا كه صحت اعتبار نامه انها معلوم نيست طورى اسبا اختلال شده است كه نزديك است مملكت از دست برود در همين تهران هفتاد انجمن ترتيب داده شده اين انجمنها نتيجه اش اين است كه بايد اتفاق كنند و موجبات ترقى و آبادى مملكت را فراهم نمايند نه اينكه در امورات سياسى مملكت دخالت كنند ديگر در خصوص وكلا مسامحه ميكنيد سابقا گفتيم كه جمعى از وكلا هستند كه بتقلب وكيل شده اند اينها را بايد تحقيق نمود اعتبار نامهاى آنها را رسيده از اين جهه در مملكت ميشود.
 (جمعى گفتند خائن را معين فرمائيد)
اقا ميرزا سيد محمد مجتهد- تمام را خودتان ميشناسيد.
آقا سيد حسين- در تلگرافى كه ديشب از رشت رسيده و قرائت شد اشاره شده كه اين فتنه از طهران تحريك شده وكيل رشت سه نفر ند خودشان معين نما يند كه اين تحريك از كجا شده است كميسيونى هم بايد تشكيل شود كه رسيدگى باعتبار نامها بشود.
رئيس- من بساير مطالب كار ندارم اين ها كه ميگويند انجمن بايد زياد باشد خيلى خوب ولى نه باين طور كه حكم كنند سر مردم را ببرند.
مخبر الملك- در هيچ جاى دنيا معمول نيست كه انجمن در امورات سياسى مداخله نمايد بلكه بايد در امور صناعت و تجارت و غيره گفتگو نماينده اگر اول در طهران يك دو سه انجمن صحيح داير شده بود هيچ نسبت باين مشروطيت انجمن داير نموده اند و اسباب مفسده شده اند.
آقا ميرزا سيد محمد مجتهد- بايد رفع مفاسد اين انجمن ها را بكنيد و الا موجب هر ج مرج مملكت خواهد شد شخص نانوا انجمن ميكند كه نانرا بهر قيمتى كه ميخواهد ميفروشد اين چه انجمن است.
آقا سيد مهدى- فرمايشات حضرت حجه الاسلام تمام صحيح است ولى اينطور كه از روى تعميم فرمودند به تمام وكلا پر ميخورند بايد معين شود كه خائن كيست اين تلگرافى كه از رشت آمد بايد تحقيق شود كه محرك كى بوده است.
وكيل التجار- بايد استنطاق شود تا معلوم گردد.
حاج محمد اسمعيل آقا- تمام انقلابات رشت از شخص شما است.
آقا ميرزا سيد محمد مجتهد- چند نفر از وكلا هستند كه اعتبار نامه آنها از روى تقلب شده بايد رسيدگى شود چند نفر هم مستندكه مغرض هستند تا چاره آنها نشود و اصلاحى در امر اين انجمن ها نشود كار درست نميشود.
آقا سيد مهدى- گمان بنده اين است مامورى كه برست رشت رفته است از همه بى غرض تر باشد همان تلگراف مامور خوانده شود.
 (تلگراف مامور رشت قرائت شد) مشعر بود بر اينكه بهد از ورود شروع بكار كرديم تا اواسط كار هم خبرى نبود بعد گويا از طهران نوشته شده است كهخ غيرت كنيد نگذاريد رشت جزو ولايات محسوب شود اين است كه اين اختلاف ظاهر شده است.
آقا سيد محمد تقى- آنچه از اين تلگراف معلوم ميشود اين تحريك از طهران بوده بايد معلوم شود كه مكتوبى بوده يا تلگرافى.
رئيس- در نظامنامه نوشته شده كه شش نفر انتخاب شوند ولى معلوم نشده است كه از روى طبقاتى باشد يا خير حالا آنچه مى بينيم نزديك است فساد شود حالا نبايد بگوئيم كه حتما همين طور باشد اصل فساد بواسطه اين شده ايت كه هزار راى از اصناف داده شده است كه هزار راى از اصناف داده شده است و از سايرين پانصد راى بديهى است پانصد راى مقابلى با هزار زاى نميكند و بنابراين تمام وكلا از اصناف خواهند شد عجاله اين مطلب اهميت دارد يا نه؟
آقا ميرزا فضلعلى آقا- آيا اين مجلس بجهه مصلحت يا مفسده در قانونى هرگاه مجلس راى داد و تا بست و چهار ساعت مفسده آن معلوم شده آيا بايد آن راى برگردد يا نه در اين خصوص كه با طبقات نباشد و با افراد باشد در هيچ جا انجمن مترتب نخواهد شد آنوقت وكلاى تجار و علماء از ميان ميرود و هرج و مرج ميشود امروزه كه اين مفسده معلوم شد بايد انتخابات را در طبقات قرار داد تا رفع شود.
آقا ميرزا محمود- ده ماه است كه اين مجلس زحمت كشيده و اتصالا گفته شده كه تكليف مجلس وضع قانون است اين اول قانونى است كه از مجلس در آمده است پس نبايد بجهه چند نفر قانون را بهم زد ديگر چه نتيجه براى نوشتن قانون مترتب ميشود.
حسام الاسلام- من ميگويم حاج محمد رضا و غيره خوب ولى در اجراى اين قانون مبلغى بخارجه ضرر وارد ميآورد كه پيله انها را توقيف نموده اند اسباب خسارت دولت خواهد شد.
حاج امام جمعه- اگر در خصوص مسئله رشت كه ايالت است يا ولايت مجلس راى داد نبايد تغيير بكند ولى در خصوص نظامنامه انجمن هاى ايالتى از بابت انتخاب از روى طبقات راى داده شد بايد با طبقات باشد اگر نباشد اسباب فتنه خواهد شد بايد امروز همانطور انتخاب طبقاتى باشد.
اقا سيد محمد جعفر- ما بايد بموجب قانون اسلام رفتار نمائيم باعتقاد تمام علما بعد از بعثت حضرت رسول (ص) تمام احكام حاضر بود ولى باقتضاى وقت بتدريج در موقع اجرا گذارده شد حالا شما ميخوايد كه با اين مفاسد يكدفعه همه را مجرى نمائيد نمى شود.
آقا شيخ حسين- ما نبايد در همه جا تقليد از خارجه بكنيم حالا تغيير طبقاتى مضر است به مملكت ما نبايد تغيير بدهيم تا وقتيكه اقتضا كند.
رئيس- حضرات در رشت منتظر ند مذاكرات هم باندازه شد حالا بايد راى گرفته ندارد.
حاج امام جمعه- حكميكه از مجلس صادر شد ندارد.
آقا سيد محمد تقى- تمام فرمايشات آقاى حاج جمعه صحيح است تلگرافى هم الان از رشت رسيده قرائت ميشود قرائت شد قريب باين مضمون بتوسط آقاى تقى زاده و حاج ميرزا ابراهيم و حاج ميرزا آقا اينكه آنچه از مجلس صادره شد نبايد برگردد معلوم است كه ما جز خدمت به ملت غرضى نداريم راى مجلس نبايد برگردد ديگر اين كه اموال تجار در معرض تلف است اگر از جان و مال ما گذشته ايد كه هيچ والا فكرى كنيد و خيلى مشكل است كه مردم زير باز بروند (امضاء)
جمعى از تجار اذربايجان مقيم رشت‏
رئيس- چون در تلگراف خانه پرسيدند كه اين ماده مبهم است چه بايد كرد من جوابدادم چون معلوم نيست طبقاتى باشد و غير از اين چاره نيست زيار كه اصناف كليه بيك ملاحظه اگر طبقاتى باشد اينها مايل نيستند.
حاج سيد عبد الحسين شهشهانى- اول كه مجلس مى خواست تاسيس شود ترتيب انتخابات بچه طور بود مگر بطبقاتى نبود حالا هم همانطور باشد اين اغتشاش اختصاص برشت ندارد در خراسان هم بجهت همين انتخاب افرادى اسباب فتنه خواهد شد عجاله چند سالى همين نظامنامه اول را معمول دارند تا بعد هر طور مقتضى شود رفتار شود.
مخبر الملك- ميخواهم توضيحى بدهم بعد راى خود را بگويم.
جمعى از اقايان گفتند كه راى مجلس بر نمى گردد اين ترتيب عين استبداد است زيار كه شايد قانون ناقض يا موجب فساد باشد آنوقت خود مجلس انرا نسخ ميكند و در باب انتخابات هم بايد طبقاتى باشد و عدد منتخبين هم 12 نفر باشند.
حاج امام جمعه- اشتباه نكنيد مقصود من اين نيست كه احكام مجلس منسوخ نميشود بلكه مقصود من اينست كه در يكماده كه يك راى داده شد تكذيب نكنند.
آقا ميرزا محمود- اگر طبقاتى بخواهيد بكنيد بى اعتدالى ميشود زيرا كه از اصناف با اينكه عده آنها زياد است يكنفر معين ميشود و از طلاب هم با كمى عده يكنفر معين ميشود.
رئيس- اين عين عدالت است زيرا كه همه طبقات ذى حلقند.
اقا شيخ يوسف- در باب انتخاب انجمن ها يك ترتيبى نطام السلطنه قرار داده بد نيست و تلگرافا اطلاع داده اند خوب است خوانده شود.
رئيس- دو راى بايد گرفته شود يكى اينكه گيلان را با اين اغتشاش ايا بايد ايالت فرض كنيم يا ولايت و يكى هم در باب انتخابات چون در نظامنامه مبهم است به بينيم طبقاتى باشد يا بعموم افراد حق داده شود و نيز جمعى اينجا ميگويند كه اگر راى داده شود كه رشت ولايت است عده منتخبين دوازده نفر خواهد بود.
مستشار الدوله- در انجمنهاى ولايتيكه گفته شده كه شش نفر منتخب باشد اين شش نفر از خود ولايت است از اطراف هم شش نفر خواهند آمد و اينكه گفتند دوازده نفر باشد مقصود اين است كه از خود ولايت دوازده نفر باشد اشتباه نشود در خصوص ايالت بودن يا ولايت بودن رشت راى گرفته شد.
راى برولايت بودن 72
راى بر خلاف آن 6
ورقه امتناع 2
رئيس- اين راى دوم از براى اين استكه انتخابات وكلاى انجمن از روى طبقات باشد يا از روى افراد.
آقا ميرزا فضلعلى آقا- راى تماكم شد ديگر چرا ملاحظه ميشود.
حسام الاسلام- اين طبقات در شهر است ولى از محالات از هر محلى بايد يك نفر بيايد.
مخبر الملك- نظر باين ترتيبات و بملاحظه اينكه در رشت طبقه شاهزادگان و قاجاريه كم است خوب است شاهزادگان و اعيان يك طبقه باشند و در عوض اصناف دو نفر انتخاب نمايند راى گرفته شد
بجهه طبقاتى بودن 75
برخلاف ان 6.
 (مجلس تمام شد)
</section>
<section type="session" number="139">
جلسه: 139
مذاكرات روز يكشنبه 15 رجب دارالشوراى ملى‏
مذاكرات روز 14 را اقا سيد محمد تقى قرائت كردند.
شروع بقرائت نظامنامه وزارت داخله شد
پس از قرائت چندين فصل رقعه از طرف وزارت داخله رسيده بود قرائت شد قريب باين مضمون تلگرافى از طرف شاهزاده فرمانفرما رسيده بود امروز صبح بتوسط تلفون باقاى حاج امام جمعه گفته بودم كه فرستاده ميشود اينك فرستادم كه بدانيد اقدامات لازمه شده و كوتاهى نخواهد شد شاهزاده هم اقدامات لازمه خود را بجا آوردند حالا هم در صاحبقرانيه معزى البته را حضورا پاى تلگراف حضورى خواسته ام كه تاكيدات لازمه بشود تلگرافى هم از طرف احتشام الدوله رسيده كه زكى پاشا طرف ارومى امد تا وقتى كه او برسد كميسيون ايرانهم خواهد رسيد و عمل تصفيه خواهد شد تلگرافى هم از اوروميه رسيده آن هم فرستاده شد ملاحظه فرمائيد (از ساوجبلاغ حضور پرنس علاء السلطنه در خصوص عدم امنيت وكيل شهبند از بابت امنيت تبعه عثمانى اولا عثمانى آنجا شهبندر رسمى ندارد ثانيا اوقاتيكه اگر ادوعشاير بتحريك متجاوزين عثمانى ميخواستند بنده هك نه فقط از براى انها بلكه از براى عموم امنيت فراهم اورد. اگر هم در دهات اتفاقى افتاده بواسطه وحشيگرى متجاوزين بوده فعلا استعداد ميرسد حتى المكان هم كوشش داريم باقبال بيزوال اعليحضرت انشاء الله مؤثر خواهد افتاد (فدوى محمد حسين) تلگرافى از طرف شاهزاده فرمانفرما بعنوان وزارت داخله رسيده بود قرائت شد قريب باين مضمون از تبريز حضور اتابك اعظم اقداماتيكه بعد از ورود بنده به تبريز بعرض ميرساند بواسطه اقدامات سردار مقتدر يك اندازه اطمينان حاصل گشت يه فوج مراغه را طرف ساوجبلاغ گسيل سوار چار دولى حاضر شد چند فوج هم بجهت ارومى حاضر خواهد شد استدعا ميشود سرباز و سوار خمسه هم زودتر حركت نمايند باوجود آن تاكيدات در حركت فوج از خوى گويا تا كنون حركت نداده اند و اهالى خوى مانع هستند ولى حالا تلگراف شد اقدام خواهد نمود (فرمانفرما)
حاجى امام جمعه- تلگرافات منجيل را بخوانيد قرائت شد مشعر بر اينكه فتنه مستبدين شعله ور گرديده و از هر جهت در صدد تخريب هستند و هر چه زودتر لازم است در اين خصوص از طرف مجلس اقدامى بشود.
حسام الاسلام- حاج محمد رضا و شريعتمدار مشغول فتنه هستند آنها بايد تبعيد شوند.
حاجى محمد تقى- بجهت متهم كاغذى رسيده مثل همان است كه حسام الاسلام ديروز گفتند.
حاج محمد اسمعيل آقا- منحصر بكاغذ نيست مخصوصا آدم درستى امروز آمده خانه من است كاملا از تفصيل انجا اطلاع دارد ميخواهيد تحقيق گنيد.
مستشار الدوله- محتاج باينها نيست ما دو نفر مامور محترم در انجا داريم تا كنون هم از آنها چيزى نديدهايم و اين تلگرافات طرفين هم مناط اعتبار نيست.
رئيس- ميخواهند در رشت انجمن ايالتى باشد و هر جائى يك انجمن منعقد گردد و ديگر اينكه مى خواهند انتخاب عمومى باشد كه هر كس را ميخواهند بميل خودشان انتخاب كنند.
حاجى ميرزا ابراهيم آقا- از اول نظامنامه كه نوشته بوديد حق با آنها است چرا آنطور اجراء نمى شود.
رئيس- انروز معين نشد هر قانونى كه مفسده اش ظاهر شود نسخ ميشود.
حاج ميرزا ابراهيم آقا- پس آنها محق هستند نه اينكه اشرار و مفسد باشند.
حسام الاسلام- حاج محمد رضا مشغول شرارت است بايد تبعيد شود حاجى ميرزا محمد رضا پسرش را فرستاده بمنجيل و در آنجا فتنه ميكند نميشود در هر دهى يك انجمن تشكيل شود و حكم بسر بريدن نمايند.
حاجى معين التجار- رشت از ابتداى مشروطيت تا كنون ساكت نشده اگر ده روز هم آسوده بوده باز اغتشاش شده لابد از مجلس يك ماموريكه در حقيقت مقبول عامه بود فرستاده شد حال ملاحظه كنيد به بينيد مامور چه كرده (تلگرافى از مامور رشت رسيده بود قرائت شد قريب باينمضمون) حضور اتابك اعظم مقرر شده بود اسامى اشخاص محركين عرض شود ميرا بوطالب و غيره اينها محرك هستند باسم مشروطيت طلبى فتنه ميكنند بايد تبعيد شوند سايرين فرار خواهند نمود چهار نفر هم جزو اهل علم هستند كه دو نفر از آنها سابق وكيل تقلبى بودند حاج آقا بزرگ و سيد عبدالوهاب و سيد احمد و يكنفر ديگر اينها بايد از طرف مجلس احضار شوند بعد از طرف حضرت اشرف هم تلگراف شود و در باب ان اشرار همينقدر تلگراف برسد تبعيد شوند خودشان قرار مى نمايند شخصى را بتهمت اينكه بانجمن بد گفته حكم نموده اند او را سر ببرند بعد زنها وساطت كرده اند غرض هرج و مرج غريبى است.
حاج معين التجار- از اين اقدامات معلوم است توليد چه اشكالاتى خواهد شد بستن دكاكين جواب خارجه را نمى دهد.
حاج امام جمعه- در اينكه اينها بد كرده اند بمنجيل آمده اند شبهه ندارد حالا بايد توبيخ و ملامت شوند و بر گردند.
حاج معين التجار- يكسال است كه نصيحت ميشود قائده ندارد.
حاج امام جمعه- انها هم در اين مورد چندان مقصر نيستند زيرا كه ظاهر نظامنامه هم همان طور است كه آنها گفته اند پس بايد فهماند تا بر گردانند تلگرافى از رشت رسيده بود قرائت شد. قريب باين مضمون (بتوسط تلگرافات شرح امورات گيلان را عرضه داشتيم بولايت بودن گيلان باعموم علماء و تجار و اصناف و ملاك در حضور تمام تعرفه گرفته شده جمعى اوباش و اشرار را محرك شده با خود همراه نموده حركت كردند حاجى محمد رضا و شريعتمدار از انجمن فومن جمعى محرك شده آمدند در رشت انچه لازمه سوء حركات بود بعمل امد صريحا عرض ميكنم اگر انجمن ولاياتى موقوف نشود و اين اشرار تبعيئد نشوند اين ترتيب مجرى نشود ما تمام علما حاضر هستيم كه در تهران حاضر شويم و حقانيت خود را ثابت نمائيم.
امضا جمعى از تجار و علما واعيان‏
وكيل التجار- اين اظهار تمام مال تجار معتبر و علماى انجاست‏
رئيس- اگر بناست راى پريروز مجلس بهم بخورد ديگر هيچ.
اقا سيد محمد تقى- در اين خصوص ديروز گفتگو و راى گرفته شد و گذشت ولى مفسد در هر جا باشد بايد اورا رفع كرد.
وكيل التجار- سه نفر از آن مفسدين كه نوشتند در منجيل هستند.
حاج امام جمعه- همانطور كه حاجى معين التجار گفتند رشت تا كنون آرام نشده حق اشت ولى در اين حركت اين اشخاص على الظاهر تقصير ندارند زيرا كه ظاهر نظامنامه فهميده نمى شد كه آنجا ايالت نيست و ولايت است و انتخاب هم طبقاتى است حال رائى كه ديروز داده شد همان را اطلاع بدهيد و حالى نمائيد اگر رفتند فبها والا انوقت هر چه صلاح است رفتار شود.
رئيس- مگر شما اين جواب رابانها نداديد.
حاج امام جمعه- بواسطه يك حركت انها كه سيم را ضبط كرده اند من خوشم نيامد گفتم سيم را كار نداشته باشيد تا من از مجلس راى را اخذ نمايم تلگرافى از شاهزاده فرمانفرما رسيده بود قرائنت شد مشعر بود بر حسن حركت توپچى و سوار و اطمينان به تهيه اردوى صحيح در ساوجبلاغ و اينكه با خوى مخابرات لازمه شده و از اينكه نزديك بود پاره مفاسد بروز نمايد ايمن ماند از مرند هم تا چند روز ديگر سوار ميروند فقط سى هزار تومان بجهه مخارج عسگر شفارش شده كه هر چه زودتر حواله شود بهتر است رئيس فرمودند كه اين وجه حواله شده است راپورتى از اروميه بوزارت داخله رسيده بود قرائت شدالحمد الله روح امنيت بكالبد اهالى دميده قونسول امريكا از طرف دريا بطرف تبريز حركت نموده عنقريب رفع اختلاف سرحدى خواهد شد.
مؤتمن الممالك- در باب خالصه امشب بهر كه داده ميشود بايد راى گرفته شود و وزير ماليه بايد حواله جنس باحدى ندهند و قرار حواله بعد از گذشتن دستور العمل داده خواهد شد
احسن الدوله- رئيس لايحه نصره الممالك را بفرمائيد خوانده شود اظهار تظلم كرده است.
فتح الله خان- پريشب ترتيبى را كه اقبال الدوله قبول كرده اند اظهار شد چه بايد كرد.
محقق الدوله- عنوانانيكه شما كرديد قبول نخواهيم كرد.
فتح الله خان- بموجب رائى كه داده ايد بايد هر كس زيادتر داد باو داده شود.
آقا سيد محمد تقى- مجلس با اشخاص كار ندارد هر كس كه درستكار و محل اعتبار باشد باو داده ميشود وكيل حافظ حقوق همه است و فرقى بين اقبال الدوله و صديق الدوله نيست هر كس ميخواهد باشد.
مستشارا لدوله- در اب اقبال الدوله اينجا آراء مختلف است در خصوص خالصه ميگويند هر كس زيادتر ميدهد بآن داده ميشود ولى يك وقت خواهد امد و گويا حالا هم همان است كه بين خائن و امين فرق گذاشته شود.
لايحه حضور همايونى عرض شد و در آنجا ما از خائنين بكنايه شكايت كرده بوديم و مقصود اقبال الدوله و غيره است در روزنامه جات و شب نامها در باب اقبال الدوله و غيره كه وزراء مسئول نيستند و دخالت در كار وزراء مسئول مينمايند اين همه مطالب درج شده پس كى بايد اقبال الدوله و امثالا آنرا از نظر انداخت.
وكيل الرعايا- شما نديديد در روزنامها چه نوشته بود كه ى خروار گندم را هشتاد من ميدهد و باقى خاك است در اين صورت بچه اطمينان باو داده ميشود.
آقا سيد محمد تقى- من يك عرض ميكنم هر كس كه مخرب اين اساس است البته تاممكن است بايد ا ز او جذب قلوب كرد.
احسن الدوله- ماملت اين قدر هم عوام نيستيم كهاگر كسى بيست سال گوسفند ملت را دريده حالا كلاه پوست بر سر بگذارد مااورا قبول كنيم.
مؤتمن الممالك- حالا وكيل تجار كيست او بگويد.
آقا سيد حسين- بنده از طرف هشت نفر تاجر معتبر كه اطمينان به وزير ماليه بدهند حاضر هستم.
مؤتمن الممالك- آنها بيش از اينمقدار كه گفته شده قبول دارند.
آقا سيد حسين- آنها سه ساله ده يك و در سه سال ديگر ده دو و هزار خروار علاوه ميدهند.
مؤتمن الممالك- وكيل رئيس التجار كيست هر كس هست بگويد (گفته شد حاضر نيست.)
مؤتمن الممالك- بمن گفته بود كه سالى پانصد خروار علاوه ميدهد كه شش ساله سه هزار خروار علاوه باشد هر كس بيشتر ميدهد بگويد.
حاج محمد اسمعيل اقا- حرف تمام است ولى بنده ميگويم چرا اسم مردم را بزشتى ميبريد و از خود ميرنجانيد.
مستشار الدوله- بنده بصوت بلند ميگويم باز هم ميگويم كه او خائن است و خواسته است اساس مشروطيت را بهم بزند ميگويم و ميآيمش از عهده برون.
آقا سيد حسين- منحصر باو نيست پس چرا همين يكنفر را بايد در مجلس توهين كنند.
صديق حضرت- پريشب مستشار لادوله خوب توضيح كردند كه اين مدت خالصه در دست ايشان امانى بود و حالا اين مقدار افزوده اند پس در زمان امانى خيانت كرده اند و چنين شخصى را بايد مجازات داد.
رئيس- تكليف چيست؟
آقا سيد حسين- بهمان شخصى كه سه هزار خروار اضافه ميدهد بايد داده شود.
خياط باشى- اگر امشب راى گرفته نشود تعويق مى افتد بهفته ديگر ووقت مى گذرد.
رئيس- حالا ديگر راى با مجلس است.
احسن الدوله- بايد بمشترى اول اطلاع داد زيرا كه اينجا وكيل ندارد شايد بهمين ميزان قبول نمايد.
آقا ميرزا محمود خوانسارى- بنده عرض ميكنم باين ميزان بگذرد اگر صديق الدوله و نصره الممالك قبول كردند بآنها داده شود و الا بهمين شخص.
رئيس- شما احتمال نميدهيد كه يكى ديگر پيدا شود كه هزار خروار علاوه بدهد.
حاج معين التجار- شما قرار گذارديد كه شنجشنبه عمل ختم شود امروز يكشنبه است.
دكتر ولى الله خان- قرار بود امشب شب اخر باشد اگر بماند ديگر هيچ كارى از مجلس خارج نخواهد شد.
آقا سيد حسين- اين زاى براى اين استكه باين ميزان داده ميشود ولى تعيين اشخاص با وزير ماليه است.
حاج محمد تقى- بآن يكنفر كه شما مى گوئيد داده نمى شود.
احسن الدوله- نصره الممالك بهمين ميزان قبول دارد.
آقا سيد محمد تقى- عرض دازم خواهش ميكنم همه گوش بدهيد كرارا عرض كرده ام كه اين مجلس مجلس مقننه است و از اين مجلس بايد جعل قانون بجهت تمام مملكت شود ولى ببينيد بجهت يك جزئى كار خود مجلس چقدر تسامح ميكند.
وكيل الرعايا- كار بايد از روى امتحان باشد اشخاصى كه پارسال صد را خورده اند امسال ده را ندادند مقصود اين است كه اقبال الدوله جزو هم نبايد باشد.
آقا ميرزا محمود خوانسارى- اينجا از طرف صديق الدوله اشاره شده است كه بهمين ميزان قبول ميكند.
رئيس- حالا ما راى ميگيريم كه بهمين ميزان داده شود با اشخاص كارى نداريم.
حسام الاسلام- از جمله حقوقيكه بايد ملاحظه شود اين استكه ميل ملت و كراهت خاطر ملت بايد ملاحظه شود نبايد هر كس بقدر قوه زياد داد باو داده شود.
آقا شيخ حسين- كليه بايد بكسى داد كه بتواند او را اداره كند و بگرداند.
رئيس- قرار شد پنجشنبه گذشته ختم شود و راى داده شود و بجهت امروز ماند و بتصديق آقايان مى گويند وقت تنگ است و بيش از اين نميشود صبر كرد و اخرين كلمه همين است كه مؤتمن الممالك مى گويند كه سه هزار خروار در شش سال بر قرار داد سابق مى افزايند پس ما راى مى گيريم كه باين قرار داده شود حالا هر كس داد باو بدهند.
وكيل الرعايا- پاى اقبال الدوله در ميان نباشد.
اقا سيد محمد تقى- وكيل مجلس بايد شخص را ملاحظه نكند بايد نوعا ملاحظه كند و هر كس مشروطه خواه نبوده و حالا توبه كرد توبه او را بايد قبول كرد.
اسد الله ميرزا- اين راى باسم رئيس التجار است يا خير حالا احسن الدوله اظهار كردند كه نصره الممالك هم بهمين ميزان قبول ميكند.
آقا ميرزا سيد علينقى- بدون تعيين شخص اين راى فايده ندارد.
احسن الدوله- شرعا بايد هر كس مقدم است باو داده شود.
رئيس- قانونا و انصافا هر كس بدوا اظهار كرده حق تقدم دارد.
حاج محمد اسمعيل آقا- همه جا همين طور است اول يك كسى پيدا ميشود و يك چيزى اضافه مى نمايد ولى حالا اين شخص آمده و سه هزار علاوه كرده بايد باو نداد و بآن اولى داد اين صحيح نيست.
حاج سيد عبدالحسين شهشهانى- مابايد كارى بكنيم كه هميشه دستور العمل باشدبراى همه اهل ايران اگر امروز كارى صورت نگيرد ديگر بعد ها كسى اقدام بكار خبرى نميكند صحيح نخواهد بود در چند شب قبل راى داده شد براى نصره الممالك و صديق الدوله و بعد از ميان رفت بجهت اينكه بهد بعضى آمده افزودند حالا اگر باز بآن اولى داده شود اينها ئيكه بعد ها افزودند بچه جهت بايد محروم باشند اگر اينطور باشد بعد ها در اينگونه كارها هيچكس اقدامى نخواهد كرد و اضافه نخواهد نمود.
اسدالله ميرزا- ما وزراء مسئول داريم حال اگر مجلس راى بدهد در ماده شخص معينى آن وقت مسئوليت از او مى رود بايد خودش اطمينان داشته باشد شايد در آ" شخصى كه شما راى ميدهيد نواقصى باشد كه نتواند اداره كند پس باسد تعيين اشخاصى بخود وزير ارجاع شود.
آقا مير عماد- در صورتيكه وزير مجبور نباشد صحيح است ولى امروز وزير ماليه نمى تواند حقيقت امر را اظهار كند.
دكتر ولى الله خان- اينجا راى باسم كسى داده نميشود ولى در باب راى ايراد دارم ان روز راى داده شد كه از اقبال الدوله گرفته بهر كس كه زايدتر ميدهد بآن داده شود و امشب را هم اخر مدت قرار داده بودند پس راى گرفته شود براى اينكه امشب ديگر عمل خالصه ختم ميشود.
مؤتمن الممالك- در خصوص اطمينان وزير ماليه اين ترتيب كه با ايشان گفتگو شده بود حرفى نداشتند ولى اين اضافه حاليه يك ساعت قبل شده ايشان اطلاع ندارند.
آقا ميرزا محمود خوانسارى- بنده عرض ميناميم كه خوب است اينمطلب بيش از اين در بوته اجمال و اهمال نماند خوب است باينمقدار راى گرفته شود هر كس را كه وزير ماليه صلاح دانست باو بدهد.
دكتر ولى الله خان- چون راى منتشر شده خوب است باين طور راى گرفته شود كه ديگر بعد ها گفتگوى خالصه نباشد و اين آخرين ميزان و آخرين راى است كه گرفته ميشود.
آقا سيد حسين- اين راى گرفته ميشود كه وزير ماليه بيكى از اين سه نفر بخواهد بدهد صديق الدوله و نصره الممالك رئيس التجار و كمپانى.
موتمن الممالك- خوبست توضيحى بنايم اولا خالصات خوار مجزى است. ثانيا هزار خروار اقبال الدوله امسال افزودند بعد آن صورتى كه در سه سال اول ده يك و درسه سال اخر ده و دو يكهزار خروار ديگر هم در شش سال افزوده شد حالا سه هزار خروار ديگر بر همه اينها علاوه ميشود.
آقا سيد حسين- اين اضافه كه شده بر جزو جمع است يابر عمل كرد.
موتمن الممالك- اين هم اشتباه نشود كه تفاوت تيولات داخل اين مبلغ و مقدار نيست و اين اضافه بر عمل كرداست.
اسد الله ميرزا- راى گرفته شود باسم حاجى رئيس التجار بشرط تصويب وزير ماليه.
حاجى معين التجار- حق مجلس نيست كه معامله نمايد او بايد تصويب مبلغ و مقدار نمايد.
صديق حضرت- حالا دو نفر هستند كه باين ميزان و مقدار ميدهند اول رئيس التجار اگر وزير ماليه بايشان اطمينان پيدا كند فبها والا بنصره الممالك و صديق الدوله ميرسد.
اقا شيخ يوسف- تا راى گرفته نشود بر ختم اين عمل باز ناقص خواهد ماند خوب است امشب راى گرفته شود كه ديگر در اين باب مذاكره نشود.
 (اليحه از طرف عموم انجمن هاى دارالخلافه قارئت شد كه از مجلس ووكلاء مستدعى اتمام تصحيح قانون اساسى بودند كه بيش از اين ملت صبر و تحمل ندارند تا آخر ماه رجب مهلت و فرصت كه مواد و فصول آنرا تنقيح و تصحيح فرمايند و بيش از اين ملت بيچاره را سرگردان نگذارند و تكليف ايشان را معين دارند بعد از قرائت جمعى تصديق كردند صحيح نوشتند)
رئيس- بهد از اتمام نظامنامه وزارت داخله شروع بقانون اساسى مى نمائيم (جمعى گفتند خوبست مجلس فوق العاده تشكيل شود.)
رئيس- مجلس فوق العاده نميشود بايد بهد از اتمام آن باشد.
آقا شيخ حسين- اگر چه رئيس اين فرمايش كه فرمودند كسى حقى ندارد حرف بزند ولى بنده عقيده خود را اظهار مى نمايم كه اين ملت هنوز اطمينان حاصل نكرده اند كه كارشان باطرف مقابل تمام شده است يا نه اين است كه تاكيد در قانون اساسى دارند.
 (در باب قطع عمل خالصه راى گرفته شد.)
ورقه سفيد 62 بعضى گفتند عده كافى نبود راى ناقص است.
</section>
<section type="session" number="140">
جلسه: 140
مذاكرات روز سه شنبه 17 رجب دارالشوراى ملى‏
خلاصه مذاكرات روز يكشنبه 15 را اقا ميرزا طاهر قرائت كردند.
در اين موقع شروع شد بقرائت نظامنامه وزارت داخله شد پس از قائت چندين فصل شروع شد بمذاكرات لازمه تلگرافى از اروميه رسيده بود قرائت شد.
حضور اتابك اعظم الساعه در تلگرافخانه باشاهزاده فرمانفرما مشغول سئوال و جواب بودم زيارت تلگراف و دستخط موجب افتخار گرديد از اينكه در باب تشكيل كميسيون سرحدى مامور عثمانى عازم و مامور ايران هم خواهد امد و بزودى رفع اختلاف خواهد شد عموم علماء و روسا شكر گزاردند ديگر اين كه استدعا دارم بطوريكه شاهزاده عرض كرده اند مامورين دول اربعه هم باشد كه بدون غرض كليه گفتگو ها تمام شود كه استرداد اموال منهوبه شده در اين موقع اعانه اگر بجهه ارامنه تهيه شود خيلى بجاست (رايورتى از منجيل رسيده بود قرائت شد قريب دو هزار نفر در تلگراف خانه متحصن دو بيرق قرمز در بالاى تلگرافخانه نصب كرده ميگگويند اين بيرق علامت خون است تاما مقاصد خود را مجرى نسازيم دست بردار نيستيم مى گويند قريب دو هزار نفر از كسانى و غيره حركت كرده تا رستم آباد آمده اگر جواب مساعد كلى خواهد شد)
حسام الاسلام- حامل يكى از اين بيرقها پسر حاجى محمد رضا است و موجب فساد شريعتمدار و حاجى محمد رضا هستند كه تمام اشرار راجع كرده اند اين دو نفر را بايد بخواهيد بيايند طهران تااين دو نفر تبعيد نشوند و چهار نفر ديگر مجازات نبينند اصلاح نخواهد شد.
آقا ميرزا محسن- تقرير جناب حسام الاسلام صحيح ئو عين صلاح است.
لايحه اقا ميرزا طاهر قرائت كردند كه تعديات سپهدار را نسبت باهل تنكابن اظهار داشته بودند پس از قرائت لايحه عنوان نمودند كه مكرر در خصوص تعديات سپهدار عرض شده و همچنين بوزارت داخله كرارا اخطار گرديده و تاكنون جلوگيرى نشده و روز بروز تسلط سپهدار در آنجا بيشتر ميشود استدعا داريم كه يك فكرى در باره اين يك مشت مردم بيچاره معطوف داشته و ما را اسوده نمايند.
وكيل الرعايا- يك چيز هست كه گناه تمام مقصرين را عفو و محو ميسازد و آن پول است تا آن چيز برداشته نشود بايد تمام ماها كشته شويم.
اقا سيد عبدالله مجتهد- خدا ميداند انچه در قوه ما بود همراهى كرديم ديوان با ما مساعدت نكرد.
آقا سيد حسين- اگر آنروزيكه پسرش آن كارها را كرده آورده بودند مجازات داده بودند اينطور قتل و غارت نميشد.
وكيل الرعايا- عقيده بنده اين است قسم هم ميخورم كه پادشاه ما هم مظلوم است خدا او را از شر اين ظالمين نجات بدهد.
رئيس التجار- اين گفتگو معمولى است راى خودتان را بگوئيد و نتيجه بگيريد.
آقا ميرزا محمود خوانسارى- عقيده بنده اين است بوزارت داخله نوشته شود مجلسى از وزرا و وكلا تشكيل داده رسيدگى كنند به بينند شكايت رعاياى تنكابن صدق است يا خير انوقت مجازات معين شود.
احسن الدوله- متجاوز از هزار عريضه اينجا رسيده و جواب داده نشده كرارا هم بوزارت داخله توصيه شده تماما بمسامحه گذشته است.
عماد الحكما- ما از براى تحقيق حاضريم ولى اول انجا را امنيت بدهيد.
اقا شيخ حسين- حقوقيكه مسلمانى بر* پادشاه نيستى منهم بخودم ميگفتم كه اين مجلس نميشود تا اينكه دو سه حكم صادر شد كفتم شايد بشود بعد در همان احكام نگاه كردم ديدم آنهم صحيح نيست مثل تيولات كه حكومت انها با همان صاحبان تيول شده است و اين روزها كابينه وزرا تغيير كرده اما بمجلس معرفى نميشوند شما آيا وزير جنگ خودتان را ميشناسيد (جمعى گفتند اينطور نيست)
آقا ميرزا فضلعلى آقا- مجلس خيلى كارها دارد عقب است ولى نبايد خودمان هم اسباب پيدا كرده ايراد بگيريم در خصوص تيول گفتيد كه مجرى نشد و علت آن است كه ارباب حاكم شدند و حال آنكه اين مطلب چنين نيست و حكم مجلس در كمال خوبى مجرى شد.
آقا حسن تقى زاده- بنده با دكتر ولى الله خان هم عقيده هستم و ميگويم اين مجلس پارلمان نيست و خيلى هم گفته ام شايد بعضى هم از من رنجيده اند و من هر وقت حرفى ميزنم در عهده خودم لازم ميدانم كه از دو چيز تخطى نكنم يكى از شرع و يكى از ترتيب مشروطيت وقتى هم كه من اين دو ملاحظه را كردم اگر هر عنوانى بكنم سايرين حق اعتراض و هياهو ندارند بر فرض مخالف اكثريت هم باشد اكثريت يك راى مانع ازادى اقل نيست هر چه هست بايد خارج از اين دو ترتيب نباشد روز نامه آزاد است ماداميكه مخالف اين دو نباشد انجمن آزاد است ماداميكه مخالف اين دو نباشد همه جا معمول بوده كه وكلا در مجلس بر دو قسمند يكى طرفدار وزراء و يكى بر ضد آنها وقتى وكيل گفت چرا وزير جنگ معرفى نميشود نبايد آنهائيكه حامى وزرا هستند فورا مانع او بشوند من در تمام آنها حرف دارم و ميگويم تمام تقصير از آنها است اين يك كلمه را هم ميگويم امروز اكثريت آراء باين هئيت وزرا موافق است و مخالف كم است ولى كم بودن دليل بر خلاف مشروطيت و شرع نميشود من ثابت ميكنم كه تمام اينها مقصرند و اقل تقصير آنها اينست كه چرا استعفا نميدهند.
حاجى محمد اسمعيل آقا- اينكه وزرا نيامده اند از اين است كه در آمدن باين مجلس اطمينان ندارند از شرارى كه شرارت ميكنند خائفند.
آقا سيد حسن تقى زاده- اينقدر كه بوزارت خانها نوشته شده و مسامحه ميشود از چه راه است در يك روزنامه اگر از كسى بد نوشت و خلاف قانون بود آن نمره بخصوص را بايد ديد و آنشخص رابايد مجازات داد انجمن اگر خلافى كرد هر يك از افراد آن انجمن كه اين كار بد را كرده او را بايد مجازات داد نه تمام انجمن اشخاصى كه درب مجلس بد ميگويند همان شخص مخصوص را كه گفت بايد مجازات داد و اگر پر خلاف قانون حركتى نكرد نميشود بميل شخصى گفت كه روزنامه رابايد توقيف كرد.
آقا سيد حسين- اينكه حاجى محمد اسمعيل آقا گفتند كه وزرا از فحش مردم مى ترسند حق با آنها است زيرا كه هم تقصير از وزرا است و هم از وكلا اينكه ميگوئيد عدليه نداريم آيا علتش آن است كه مردم بد ميگويند نقص تمام اين كارها از آن است كه مجازات در بين نيست.
مخبر الملك- همه ماها الفاظ ياد گرفته ايم ولى هيچ نميدانيم مصلت چيست بنده هم ميدانم مشروطه چيست بيك جوان بيست و پنج ساله اجازه ميدهند برود گردش كند تجارت نمايد ولى بيك طفل پنج ساله اجازه نميدهند بواسطه اينكه نميداند بلى اين ملت ايران هنوز مشروطه را نميداند و بچه هستند نبايد آنها را واگذارد بحال خود انها لله لازم دارند.
آقا سيدحسن تقى زاده- اگر سايرين هر چه ميدانند الفاظ است از شما هم همين طور است شما باينطور نميتوانيد آزادى را از مردم بگيريد.
مخبر الملك- من ميگويم اين مطالب كه در روزنامه نوشته ميشود در تمام ايلات رفته ديگر براى هيچكس چيزى باقى نمى ماند اينست كه همه جرى شده مملكت مغشوش گرديده ميخواهم بدانم روزنامه حبل المتين امروز عزل هئيت وزراء و نصب هئيت ديگر را خواسته است از روى چه ميزان بوده است.
آقا شيخ حسين- از جناب تقى زاده سئوال ميكنم كه گفته اند منملاحظه ميكنم هر حرفى را كه ميزنم مخالف با قانون شرع و مشروطيت نباشد آيا در كدام مملكت مشروطه بلكه جمهورى هست كه يك نفر غير معلوم الحال كه پدر و مادرش را ما نميشناسيم از خيابان چراغ گاز گرفته تا اينجا بيك نفر وزير بد ميگويد ولو اينكه گيريم آن وزير همراه نباشد همراه نباشد آيا صحيح است اين حركات؟
آقا سيد حسن تقى زاده- اين مسئله ربطى بآنچه گفته شد ندارد البته هر كس برخلاف قانون حركت بكند بايد بگيرند مجازات بدهند اينهم از عدم همراهى وزرا است نه اينكه اينجا اين حرفها زده بشود كه فلان روز نامه چرا چنين نوشت براى اينكه مخالف با آراء جمعيست يا ايلات وقتيكه اينها را ببينند و بشنوند اطاعت نميكنند اين حرفها براى اينستكه ميخواهند ازادى و مشروطه را از مردم بگيرند.
حاجى معين التجار- اگر درست اين نطفها ملاحظه شود معلوم خواهد بود كه امروز كار بجائى رسيده كه اگر آنچه هست گفته نشود در خطر خواهيم بود ولى ميگويم باين وضع مجلس و با اين نطفها در لباس مشروطيت و مردم را مهيج شدن كار پيش نمى رود اين مردم نه بوكلا و نه بوزراء بكسى اطمينان ندارند پس وكلاى ديگر انتخاب كنند كه انها اطمينان دارند و بهتر كار ميكنند انجمنها هم كه بعضى اقدامات مى نمايند كه بهيچ قانون درست نيست سيدى آمد بمن متظلم شد كه طلبى از كسى دارم من او را فرستادم پيش حاكم و حاكم آدم فرستاد آنشخص را بياورند جمعى در بين راه جلوى آنها را گرفتند كه ما نميگذاريم و شخص مقصر را از دست مامور گرفتند كه چنين نيست و دروغ گفته بايد اساس كار را درست كرد وكلا غرض زا كنار بگذارند و باوزراء متحد شوند اشخاصى كه دور شاه را گرفته و نميگذارند آنها را دور كنند مردم ديگر بتنگ آمدند و ياد از زمان استبداد ميكنند.
آقا سيد حسين- علاج را بگوئيد كه چه بايد كرد.
مخبر الملك- علاج اينستكه وزراء را بخواهند اگر مانع اظهار كردند رفع نمايند والا استعفا بدهند ولى من مى گويم اين آزادى كه امروزه هست هيچ وزيرى نمى تواند كار بكند يكنفر روزنامه نويس حق ندارد كه وزراء را عزل و نصب نمايد آزادى و مشروطه امروز بايد باندازه اسباب موجوده و اقتضاى وقت باشد ما امروز آن اسباب را ندازيم كه مشروطه كامل داشته باشيم.
وكيل الرعايا- از اين مذاكراتى كه شده حق يك عده مردم از ميان رفت يكعده اشخاصيكه از نجباء دنيا بودند و در اين دوره اخير آنچه كردند گفتند ديگر از آن كراها نميكنيم جمعى هم از آن كارهاى گذشته ايشان عفى الله عما سلف گفتند بعد كه روى كار آمدند جمعى ديگر را هم با خودمان همدست كردند و مشغول همان كار هاى پيش شدند بايد بآنها صريحا گفت كه بيائيد نكنيد والا مردم نمى گذارند كه ديگر از آنكارها بكنيد.
آقا سيد محمد جعفر- هر چيزى يك موضوعى دارد كه شخص آن را در نزد خودش جلوه مى دهد و ميگويد كه غير از اين نيست و ما كه بايد تقليد از مشروطه خارجه كنيم بايد باقتضاى مملكت خودمان مشغول كار شويم يك اندازه تقصير وزراست و يك اندازه هم قصور از طرف مجلس است كه هر مذاكره شده علاج را معين نموده عقب نميكنيم كه نتيجه بدست آمده مردم اميدوارى حاصل كنند و نيز بعضى ها از روى غرض حرف ميزنند بايد اين غرضها بر داشته شود.
آقا شيخ حسين- بايد نتيجه گرفته شود بعد از اين فرمايش آقا سيد جعفر آقاى تقى زادهشما را بشرافت و جده ات زهرا (ع) قسم ميدهم كه آيا اين مردم بايد اين حرفها را بموجب قانون بگويند يا نه.
آقا سيد حسن تقى زاده- پس در اينجا نبايد گفت كه مشروطه است زيرا كه مشروطه تقديرى و قرضى معلوم نيست همه با شما ها متفق هستند كه مشروطه باقتضاى مملكت باشد ولى بايد آن مشروطه مقتضيه را روى كاغذى نسخه كرده دست همه ميدهند تا بدانند چيست و از روى آن عمل كنند زيرا كه هر چا در اينجا گفنه شود ميگويند مقتضى امروزه نيست شما اگر نوكرى داشته باشيد كه اطاعت نكند و هر چند روزى بحران كند لابد بايد او را جواب بگوئيد شما ميگوئيد شما ميگوئيد مشروطه و آزادى امروز مقتضى نيست ميگويم آنچه مقتضى است بگوئيد و من ميگويم تقصير كابينه است كه امروز اكثريت آرابا آنهاست كه اين هئيت ثابت لايتغير هستند چرا با اين همه اغتشاشات و بى ترتيبى در اين مدت استعفا ندادند اين اقل درجه است كه بايد استعفا بدهند.
آقا شيخ حسين- گيرم تغيير كابينه شد اينكه مردم فحش ميدهند صحيح است؟
حسام الاسلام- بنده در سه موقع سه سطر حرف دارم يكى در مجامع و انجمنها مجامع صحيح و خيلى خوب است ولى در صورتيكه مخالف پوليتك رفتار نكنند يكى در باب روزنامه هر وقت چيزى بر خلاف نوشت بايد مجازات شود و يكى ديگر در كابينه وزرا اين كابينه چند ماه است كه شما را معطل كرده اند تا كى آخر يك پول كار صورت ندادند بايد استعفا بدهند.
رئيس- مصلحت اين وزرا اين است كه استعفا بدهند ولى ملت بايد حد و تكليف خود را بدانند كه بعد ار اين هئيت يك هئيتى خواهند آمد كه بعد از سه روز مجلس را بهم خواهند زده‏
 (مجلس ختم شد)
</section>
<section type="session" number="141">
جلسه: 141
مذاكرات روز پنجشنبه 19 رجب (1) دارالشوراى ملى (1)
آقا سيد محمد تقى- لايحهاز طرف انجمن اصناف رسيده كه خلاصه مطالب مجلس بالا هم از اين معلوم مى شود (لائحه را قرائت كردند)
18 رجب 1325 از طرف عموم انجمن هاى دارالخلافه.
حضور اقاضت ظهور و كلاعمحترم مجلس مقدس شوراى ملى شيدالله اركانها عرض تظلم و اخطار مينمائيم ساليان دراز بر ما ملت بدبخت گذشت كه ذلت و پريشانى فقر مسكنت جهالت و بى علمى عدم اسايش امنيت خرابى و ويرانى مملكت و ساير نواقص امور راجعه بدولت و ملت هر روز براى آتيه ما تدارك مى شد و بدبختانه جهه و علت آن را نميدانستم و همه در خواب غفلت مى زيستيم تا يك سال قبل كه يك نداى غيبى بكوش هوش ما خواند اى ملت بيچاره عفلت تا كى بيهوشى تا چند چشمى باز نمائيد و گوش فرا داريد كه نفس آخرين در رسيده و نزديك است تار و پود ملت و مملكت از هم گسيخته شود و آبروى يك دولت شش هزار ساله در نزد اجانب ريخته گردد ما نيز بحمدالله از بركت آن ندا بخود آمده براى روز سياه و روز گار تباه خود تفكرى كرديم كه بفهميم اين بدبختى را چه باعث و اين بيچارگى را كد امين موجب است هر چه تصور كرديم علت و سببى نيافتيم جز اينكه ديدى مملكت ما قانون اساسى ندارد دستگاه ديوان ما منظم نيست حدود و حقوق دولت و ملت لامعلوم و نامحدود است احاد نفوسمان نسبت بيكديگرظالم و مظلوميم ونيز بخوبى فهميديم كه اگر اسير سرپنجه ظلم و استبداديم و اگر دچار جهالت و بيعلمى هستيم اگر در نظر اجانب وحشى مينمائيم اگر فساد اخلاق داريم اگر از حيث ترقى و تمدن از تمام ملل عالم عقب افتاده ايم اگر حماله الحطب اجانب گشته ايم و بالاخره اگر از تمام نعمتهائى كه ديگران واجد شده اند ما محروميم نيست مگر بواسطه نداشتن قانون معلوم نبودن حدود و حقوق عدم انتظام دستگاه ديوان لذا با كمال عجز وتضرع مستمسك بذيل عنايت حجج اسلام ادام الله ظلالهم گرديده و چون درخواست همه اين نواقص در كلمه مشروطيت مندرج بود از دولت استدعاى مشروطيت نموديم و بحمد الله بر منتهاى مطلب خود كامران شديم اعلان مشروطيت‏
دولت عليه ايران بتمام دول متمدنه شد و در عداد دول كنستى توسيونى بشمار آمد ملت ايران باى نعمت متنعم و باين موهبت مباهى گرديدند ولى نميدانيم چه علت دارد چندى ميگذرد نظامنامه اساسى ما نوشته شده و محض تطابق و توافق با قانون مقدس اسلام هم از نظر فيض اثر حجج اسلاميه ما نيز گذشته فقط براى جزئى اختلافى كه در يكى دو فصل آن بظهور رسيده مجلس مقدس از اصل نظامنامه كه اس اساس مشروطيت منوط بنشر و اجراء آن است صرف نظر فرموده اينهمه اضطراب و هيجان عامه و هرج و مرج مملكت را طرف اهميت قرارنمى دهند و قانون اساسى كه اهم مقاصد مجلس است مسكوت عنه گذارده اند اينك عموم ملت از هيئت و كلاء محترم مجدانه استدعا دارند كه زياده از اين بدبختى اين ملت و مملكت را راضى نشوند تصحيح و رفع اين جزئى اختلاف را موكول براى و فتواى حجج اسلاميه ادام الله ظلالهم گذارده تتمه نظامنامه را كه در مطابقه با قوانين شرح مطاع مسلم گرديده محل اختلافى نيست از تاريخ امروز لغايت سلخ اين ماه تمام كرده بملت منت گذارده مرحمت نمايند و اگر باز بمسامحه گذشت اقدامات لازمه ملت را حمل بر سوء قصدى ننمايند كه براستى از جان و مال خواهند گذشت و از اين مقصد باز نخواهند گشت اطلاعا جسارت كرده زياده تصديع نميدهد.
آقاسيد محمد تقى- تمام ضرر و خسارتها با آنها است چه طهران و چه خارج بايد رفع خسارت آنها بطورى بشود.
احسن الدوله- كار بمذاكرات گذشته نداريم صحبت از امروز است در مجلس بالا هم صحبت خيلى شد ولى از اول حمل تا كنون هر چه مذاكره شده بى نتيجه مانده و عادت كرده ايم كه تمام مطلب را بى نتيجه بگذاريم تمام خساراتيكه بملت وارد ميشود از سستى و مسامحه مجلس است نتيجه كه نميگيريد مابايد در هرامرى ايستادگى كنيم راى و نتيجه بگگريم و اخطار كنيم اگر قبول نشد آنوقت معلوم ميشود كه همراه هستند يا نيستند؟
حاجى على آقا- آيا مجلس تا حالا راى هائيكه داده چه شد؟
احسن الدوله- مجلس هر چه راى داده مجرى شد ه است برگشت تيول تسعير جنس غزل نايب السلطنه و ظل السلطان و غيره منتهى شما كوتاهى ميكنيد آنها هم اقدام نميكنند.
آقا سيد محمد جعفر- يكى مسئله اسراء قوچان و سالار مفخم است كه تاكنون چقدر مذاكره شده است و هيچ نتيجه گرفته نشد.
آقا ميرزا فضلعلى آقا- بنده عرضى دارم بعضى بوكلا ميگويد بايد چنين بكنند و چنين بگويند آيا ميخواهم بپرسم ما وكيل و اسير اين صد نفر هستيم كه هر وقت هر حرفى بزنند بايد جواب بگوئيم اصناف هم موكل ما هستند پس ايلات و سى كرور خلق ايران هم همه حق دارند هر وقت حرفى زدند بايد راى آنها راهم به بينيم كه همه متحد هستند يا اينكه بايد بحرف اين چند نفر گوش داد.
آقا سيد محمد جعفر- تصيح امر ما با اين است كه هر مطلبى را شروع ميكنيم بايد نتيجه گرفته رجوع بوزير مسئول آن نمائيم اگر اصلاح در مدتى از زمان شد خيلى خوب و اگر موانع اظهار كرند بايد رفع نمود والا اگر اصلاح نشد بايد بملت اطلاع داد.
آقا مشهدى باقر- وظيفه وكيل اين است كه برگشته شدن و مردن خوف نداشته باشد تا اينطور نباشد نميشود بآزادى در اينجا نطق كند مردم اين مملكت چهرا قسم شده اند يك فرقه ميگويند شاه همراه نيست يك فرقه ميگويند وكلا كار نميكنند يك فرقه ميگويند بواسطه اين علمائيكه در حضرت عبد العظيم متحصن هستند كار پيشرفت نميكند اما زاى خودم را عرض ميكنم قسم بخدا ميخورم شاه همراه است اما در خصوص آقايان حضرت عبد العظيم آنها آقايان ماهستند از آنها هم كمال اطاعت را داريم ولى هشت نفر هستند كه محل كمال اطاعت را داريم ولى هشت نفر هستند كه محل كارند امير بها در نايب السلطنه سعد الدوله و اقبال الدوله و چهار نفر ديگر ولى وزير مخصوص همراه است اين چند نفر نميگذارند كار پيشرفت كند و حال را منقلب ميسازند بايد بملت گقت و اينجا نشست و خواست تا آنها تبعيد شوند.
حاج سيد عبد الحسين شهشهانى- ملت ما مردم را بجهه وكالت فرستادند كه تقويم كار آنها را بكنيم اگر ما ملاحظه اشخاص را بكنيم خيانت است و آنچه نشدنى است عقلا نبايد بگويند اينكه ميگويند اعليحضرت شاه همراه نيست لغو است و اينكه بگوئيد ديگران كه وسائط هستند نمى گذارند معلوم است استبداد در بنيان تمام ماها جا گرفته است اگر بگوئيم درست شديم غلط است پس قرار شد كه براى مصلحت در اينجا حرف بزنيم بايد بگوئيم نمى شناسيم اين اشخاص را و هم ميشناسيم ما بايد بموجب مشروطه با وزرا طرف باشيم آنها خوب هستند يا بد نميدانم تمام اين مفاسد بواسطه عدم اجراى مجازات است عمده مفاسد از مترتب نشدن قوانين و خرابى اداره عسكريه است اينها را بايد خواست جواب اينها را بايد بگويند اگر بگويند قدرت نداريم سبب عدم قدرت را بايد اظهار كنند اگر ما بگوئيم علت فلان شخص است و بايد بيرون كرد اين مطلب تكليف ما نيست تمام قواى مجريه در دست آنها است ما بايد هر چه بخواهيم از آنها بخواهيم از آنها بخواهيم اگر ميتوانند بكنند والا استعفا بدهند.
آقا ميرزا فضلعلى آقا- كسى كه وكالت سى كرور خلق را در عهده گرفت بايد هر چه مصلحت است بگويد تمام كارها را نبايد بگردن وزرا انداخت در صورتيكه نميتوانند آنها اظهار نمايند و محظور دارند پس ما بايد آنچه صلاح است بگوئيم.
حاجى سيد مرتضى- بنده عرض ميكنم باين حرفها خود را معطل نكنيد و بى خود متعرض كسى نشويد يكى چهار نوكر اگر داشته باشد و بآنها مواجب بدهد از حرف آنها بيرون نميرود شما مشروطه نداريد مشروطه را گرفته بدست وزير مسئول بدهيد آنوقت هر امرى را بايد از وزير مسئول بخواهيد.
آقا شيخ حسين- عقيده بنده اين است كه مشروطه را گرفته و داريم ماداميكه يك ايرانى باقى است مشروطه هم باقى است بعضى آقايان ميگويند ما بايد مثل خارجه رفتار نمائيم تمام طرف ما بايد هشت نفر وزير باشد آنقدر هئيت عوض شوند تا درست شود ولى من ميگويم اشخاصى كه اطراف شاه هستند نميگذارند مثل اينكه طبيب بر سر مريضى آمده ميگويد فلان دوا را بايد بخورى بعضى فضولها نميگذارند بايد اين اشخاص را تبعيد كرد.
دكتر ولى الله خان- بايد بفهميم كه معنى مشروطيت چيست بعضى طورى عنوان كردند و بعضى طورى ديگر بنده عرض ميكنم يكوقت اين است كه شخص قهرمانيت و حاكميت پيدا مى كند بطوريكه هم حكم ميكند و هم مجرى مى سازد ولى ملتفت نيست كه اين حكم را همه نمى توانند متحمل شوند اين را سلطنت استقلالى و مستبد مى گويند مثلا ما فعله آورده ايم و زياده از قوه او كار خواسته ايم اين كار نخواهد شد اين جبر صرف است. يك صورت هم هست كه عموم ملت جمع شده قانونى وضع ميكند و خودش هم مجرى مى سازد اين تفويض صرف سات. يك صورت ديگرى هست كه نه جبر است و نه تفويض و او اين ترتيب مشروطيت است ملت ميگويد كه ما حاضريم كه جان خود را فدا كنيم ولى شما معدودى هستيد كه بايد براى ما كار بكنيد پس اصل ملت است و آنها فروع وقتى اين طور شد ملت عده وكلائى منتخب مى سازد و مى فرستد و ميگويد كه آنها مسبوق بحال ما هستند موافق حال ملت قانون وضع ميكنند شاه هم آنوقت قبول ميكند و هشت نفر وكلا معين مى نمايد كه وكلا بآنها سرو كار داشته باشند و از آنها كار بخواهند حال دارالشورى از وزرائ بايد كار بخواهد اگر بخواهد از تكاليف خود تجاوز كرده است چند شب قبل عرض كردم كه هر چه خواستم يك همچو مجلس باين ترتيب و وضع در يكجا ملاحظه كنم پيدا نكردم ما قضاوت مى كنيم اجرا مى خواهيم بكنيم همه كارى مى كنيم جز آنچه تلكيف ماست.
اقا سيد عبد الله مجتهد- گمان كرديد كه امروز مجلس ما كامل العيار و جامع الشرايط شده است مثل مجلسى كه ديگران در عرض پانصد شش صد سال تحصيل كردند بحضرت حجه قسم است من كرامت حضرت حجه را در اين مجلس ديدم ما اين مجلس ديدم ما اين مجلس را كه امروز داريم بايد در پنجسال ديگر داشته باشيم مجلس ما بحمدالله در كمال تنقيح و خوبى است تمام مردم شايسته دانا و عاقل اينها كه ميآيند اينجا تمام عاشق اين مجلس هستند والا همه كاسب همه تاجر و داراى كار هستند شما وقتيكه و گير شديد بايد از هيچ چيز واهمه تداشته باشيد البته در چنين امر بزرگى دچار همه قسم اشكالات خواهيد شد ولى بايد در كمال اطمينان باين مجلس شائق باشيد اين مجلس كار هاى بزرگ كرده و ميكند اين مردم اين حرفهائى را كه ميزنند در سابق كى ميتوانستند بايد بدانند اشخاصى كه اين مجلس را بر پا كردند هنوز نمرده اند از فوتشان هم كاسته نشده منتهى بعضى از اشخاص كه بلباس اهل علم بودند مخلفت كردند و ابدا در اين است چون آنها هم از اهل علم هستند حتى الامكان نمى خواهيم بآنها توهين شود چيزى كه هست بعضى بلباس مشروطه طلبان در اين انجمن ها بعضى تحريكات كردند و ميكنند كه آنها را ميشناسيم و اسم آن اشخاص محرك را نميبرم تا موقعش ولى نبايد از آنها هم واهمه داشت مشغول كار خود باشيد بلى تقصير اين جا شد كه وقتى چون آن شخص بواسطه ما فنا شده بود وقتيكه عضد الملك خواست ما را از قم بياورد از او سند گرفتيم كه آن شخص رادو ماهه بياورد تا اينكه او را آورديم خواست در اين مجلس رياست پيدا كند نشد كه از مجلس محروم گشت ميرود حضور شاه بعضى حرف ها ميزند كه اگر ميخواهى بهم بخورد حالا اسمش را نميبرم شايد بيايد توبه كند والا انوقت اسمش را ميبرم كه مسلمانان بريزند درب خانه او را تكه تكه كنند شما خاطر جمع باشيد والله الغالب المدارك المهلك كه اين مجلس بر هم خوردنى نيست شما هم مثل سد سكندر محكم باشيد كسى كه اين مجلس را بر پا كرده حفاظت او را هم خواهد كرد بگويند بآن شخص اين اسباب زنانه كه فراهم كرده اگر دست بر داشتنى خودم مجازات ميكنم شما خيلى با قوت قلب و سنكگينى در اين مجلس مشغول كارتان باشيد اين مجلس را امام عصر بر پا كرده است باين چيزها بهم نمخورد.
حاجى معين التجار- اين فقره كه فرمودند كه همه ننمايند از باب تاكيد بوده والا وقتى كه ما داخل مجلس شديم واهمه را كنار گذاشتيم الا اينكه بعضى اشخاصى مه بلباس مشروطيت هستند مى ترسم ملت را از ما بر نجانند.
آقا سيد عبد الله مجتهد- اين مرد مدتى زحمت كشيده اينجا رياست كند نشد رفت بشاه عرض كرد اينكه پول داده ميشود بجاهاى ديگر كه مجلس را خراب كنيد نميشود بايد بتوسط من كه اباس مشروطه دارم خراب شود مبلغى پول گرفته و بانجمنها آدم فرستاده كه فساد نمايند از امشب خواهش ميكنم از اين برادران اگر ما هم حقى داريم ديگر از اين باب حرفى نزنند.
حاج محمد تقى- كار پيش نميرود راى مجلس مجرى نميشود حالا دو ماه است كه خالصجات را گفتند با قابل الدوله نباشد دو نفر كه قريب يك كرور اضافه ميدهند سلطنت ميگويد مال شخص خود من است بهر كس ميخواهم ميدهم.
آقا سيد عبد الله مجتهد- شما صورت آن را بدهيد من اجرى ميكنم.
آقا ميرزا محمود اصفهانى- دو راى داده شده است يكى اينكه از اقبال الدوله گرفته شود يكى اينكه بدو نفر ديگر داده شود.
آقا سيد تقى زاده- اين مطلب راجع بهمان مطلب سابق است كاريكه در مملكت ميشود و برخلاف قانون است لابد يك فاعلى دارد مااز قلوب نميتوانيم شكايت كنيم بلكه از دستى كه آن كار از ما صادر ميشود شكايت ميكنيم وقتى كه مملكت مشروطه شد يك عهد نامه نوشته ميشود شاه بملت ميدهد چند نفر را هم معين ميفرمايد و طرف مجلس قرار ميدهد اين خلاف قانونى كه ميشود از دو شق خارج نيست يا خود وزير مسئول كرده است بحكم قانون مسئول است اگر غير از وزرا مسئول از مقربان سلطنت صادر شود بايد از وزير مسئول بخواهيم كه مجازات بدهد فقط يك جا وزير مسئول بخواهيم كه مجازات ندهد فقط يك جا ما حق شكايت دايم كه اگر شخصى اعليحضرت يك قانونى را بهم بزند و لابد اين دستخط بعهده وزير مسئول ملتفت شود كه اين حكم خلاف قانون است يارد كند يا اخطار نمايد فرضا آمد روزى كه بوزير مسئول رجوع نكرد آنوقت روزى است كه ملت بايد شكايت كند.
آقا ميرزا سيد محمد مجتهد- اين مجلس اگر بهم بخورد علتش خود اين مجلس است والا كس ديگر نميتواند بهم بزند.
آقا سيد عبد الله مجتهد- روزنامه نويسها درست خبر ببرند و كلمات ما را درست حفظ كنند اگر مطلب بروفق نظام نشد در مجلس ديگر كلام را بسط خواهيم داد
 (مجلس ختم شد)
</section>
<section type="session" number="142">
جلسه: 142
مذاكرات روز شنبه 21 رجب دارالشوراى ملى‏
خلاصه مذاكرات روز پنجشنبه 19 را آقا ميرزا مرتضى قليخان قرائت كردند و عده كه از وكلا عظام در هفته گذشته در مجلس رسمى حاضر نشده بودند از قرار ذيل بود
مجلس روز شنبه 24 نر
مجلس روز يكشنبه 25))
مجلس روز سه شنبه 27))
جمعى گفتند خوب است هر يك از وكلا كه حاضر نميشوند باسم معين شود.
آقا سيد محمد تقى- من بآقاى محقق الدوله گفتم كه اسامى ر معين فرمايند بطور مبهم نوشتن فايده ندارد.
آقا سيد حسين- بلى باينطور فايده ندارد باسم معين شده در روزنامه درج شود.
آقا سيد محمد تقى- امروز گذشت ولى بعد ها بايد غائيبيمن از وكلا عظام باسم معين شده و در روزنامه عينا درج شود.
احسن الدوله- جناب رئيس لايحه ايست كه جمعى هم از وكلا امضاء نموده اند بايد قرائت شود.
آقا ميرزا محسن- در چند روز قبل قرار شد كه قبل از قرائت نظام نامه شروع بهيچ مذاكره نشده و لايحه خوانده نشود.
 (اينموقع شروع بقائت نظام نامه وزارت داخله شد- ودر بين قرائت نظامنامه هئيت وزراء ورود بمجلس فرمودند و آقاى سيد عبد الله مجتهد و آقاى سيد محمد مجتهد حضور داشتند پس از قرائت و تصحيح چند ماده از نظامنامه وزارت داخله شروع بمذاكرات گرديد.)
وزير داخله- چون در كابينه وزراء در اين ايام تغيير و تبديلى داده شده بود لهذا امروز اولا براى معرفى حاضر در مجلس شده اند.
 (جناب مستوفى الممالك) وزير جنگ مسئول و (جناب علاء الملك) وزير عدليه منتخب شده اند و ثانيا در باب كليه امورات با هئيت وزراء شرفياب خاكپاى همايونى شديم و آنچه لازم بود در اصلاح كليه كارها عرض شد و بعضى احكامات مطاعه لازمه صادر گرديد براى اين حاضر در مجلس شديم كه خاطر آقايان وكلا را از مراتب مستحضر داريم و دستخطى هم صادر شد تاكيد در اجراى قوانين مشروطيت و اتمام قانون اساسى و ساير قوانين كه انشاء الله آقايان وكلا اقدامات مجدانه نمايند و تاكيد ميكنيم كه قانون اساسى را زودتر تمام كنند.
 (اظهار امتنان شده و تبريك گفته شد)
آقا سيد حسين- تبريك و امتنان بعد از ظهور كار و خدمت است.
آقا سيد محمد جعفر- پس از ظهور خدوت و نتيجه بايد تبريك گفته و اظهار امتنان نمائيم.
حاج امين الضرب- اما اينكه حضرت اشرف فرمودند بايد وكلا جدا مشغول كار شوند وكلا وقتى ميتوانند مشغول كار جدا مشغول كار باشند كه حواسشان جمع باشد و در اطراف مملكت و سر حدات صدائى بلند نشود و انقلابى نباشد.
وزير داخله- اميدوارم كه انشاء الله همينطور بشود و فعلا هم انقلاب كلى جائى نيست كه موجب اختلال حواس شود.
حاج امين الضرب- چرا الان در طهران همه روز انقلابات و اغتشاشاتست بايد طورى امنيت باشد كه وكلا بتوانند با اطمينان خاطر و حواس جمعه مشغول كار شوند.
آقا ميزرا حسين شهيدى- چرا منشاء انقلابات را صريحا نميگوئيد.
حاج امين الضرب- آنها را خودشان آنها را خودشان ميدانند و محتاج باظهار مانيست.
محقق الدوله- هرگاه محركين راپيدا كرده و معلوم نموديم بايد قلع آنها را از پيشگاه همايونى خواست تا بشكرانه اين همه عطوفت با حواس جمع جدا مشغول كار باشيم اين عرض اول بنده و عرض دوم من اين است كه تهيه ماليه شود براى ارباب حقوقيكه ضعفا هستند و خيلى كم حقوق دارند داده شود كه اين بيچاره ها بالمره از دست رفته اتد.
حاجى محمد اسمعيل آقا- تا بامروز يك اسباب انتظارى بين ووزراء و وكلاء بود كه در واقع نميتوانستند بتكاليف خود عمل نمايند ولى امروز گويا آن اسباب بحمدالله رفع شد و هئيت وزراء بمجلس آمده اظهار همراهى فرمودند اميدواريم ديگر بعدها كليه امور اصلاح شود اما اگر در بين كار سكته رخ بدهد ديگر مجلس قبول نخواهد كرد.
وزير داخله- من معنى مسئوليت و مشروطيت را ميدانم كه اگر موانع باشد بايد خودمان رفع كنيم وزرا ميخواستند استعفا بدهيم و بهمين جهت بود كه هئيت وزرا ميخواستند استعفا بدهند و ترتيب مشروطيت و مسئوليت را ححضور همايونى عرض كردند و بر طبق آن منباب تاكيد دستخط مبارك صادر شد اميدواريم كه بعدها كارها بكلى اصلاح شود و از بابت پول هم چنانچه در كميسيون ماليه هم تصويب شده بود هم چنانچه در كميسيون ماليه هم تصويب شده بود يك قسمتى از بابت ماليه امساله كه اعليحضرت همايونى براى بانك ملى مرحمت فرموده اند و يكقسمت از جاها و محلهاى ديگر كه معين شده برداشته شود ولى اهم تر و بالاتر از همه اينها تاسيس بانك ملى است و تا اين بانك تاسيس نشود در حقيقت عمل ماليه مادرست نميشود.
حاجى سيد باقر- يعنى قوام مملكت بسته بتاسيس اين بانك است.
وزير داخله- بلى ساير دول در اينجا بانك دارند ولى ما از خود يك بانك ملى نداريم و بايد مردم را تشويق نمود بر تاسيس بانك و اينكه مردم گمان كرده اند كه اين بانك تاسيس شده كه فى الفور ما يحتاج دولت را بدولت قرض بدهد خبط شده است بلكه اى بانك تاسيس ميشود كه عمل ماليه و وسعت تجارت و ترقى و آبادى مملكت و ساير كارهاى مملكت را اصلاح نمايد و مسلما پس از زياد شدن سرمايه البته لازم است دولت از بانك داخله ملى خودش قرض نمايد.
حسام الاسلام- از همه چيز مقدم تر تحصيل امنيت است تا امنيت نباشد هيچ كار پيش نميرود و موجب امنيت مجازات قانونى است چند نفر از مفسدين رشت بنا بود بمجازات برسند و حاج محمد رضا و شريعتمدار را بنا بود وزارت داخله احضار بطهران نمايند چه شد از قرار معلوم حاج محمد رضا را بواسطه راى دادن جمعى او را منتخب كرده اند در صورتيكه آنجا سرحد ست و مراعات امنيت آنجا لازم است مفسده را كه نبايد انتخاب براى وكالت كرد.
وزير داخله- جمعى كه آمده اند منجيل و چند نفر از آن مفسدين لابد بايد بيايند طهران و امروز هم تلگراف آمده بود كه ميرزا محمد رضا منتخب شد.
حاج محمد اسمعيل آقا- عقيده بنده اين است از طرف مجلس حكمى صادر شود و وزارت داخله هم بر طبق ان حكم صادر فرمايد كه اين دو نفر بيايند طهران و معلوم شود كه انتخاب ايشان صحيح است يا نه.
رئيس التجار- آيا اين تلگراف از طرف مجلس قانونا صحيح است يا نه.
رئيس- اينمسئله بايد در مجلس عليحده مطرح شده اگر در حقيقت مفسدى آنها معلوم شد كه انتخاب آنها بى خود است.
آقا سيد محمد تقى- اين عريضه ايست كه هئيت وزراء بخاكپاى همايونى عرض كرده اند (عريضه كه موشح بدستخط همايونى بود اقا سيد محمد تقى قرائت كردند)
عرض داشت وزراء بخاكپاى همايونى‏
قربان خاكپاى جواهر آساى اقدس همايونت شويم خانه زادان بموجب تعهدى كه در خاكپاى مبارك كرده ايم و كلام خدا را بشهادت گرفته ايم ناگزيريم در هر موقع انچه را صلاح دولتخواهى نسبت بذات اقدس ملوكانه ميدانيم در مصلحت ملك و دولت و ملت كه عين مصلحت پادشاهست مى بينيم بعرضبرسانيم پزيشانى خلق اشفتگى عموم اختلال اوضاع مملكت از اين بيشتر نميشود مردم تسويه امور را از مجلس ميخواهند مجلس موافق حقى كه در قوانين اساسى باو داده شده است به وزراء مسئول رجوعميكند و جدا اجراى قوانين اساسى را ميخواهد اميدوارى وزرا در اجراى ا قوانين تقويت بندگان اعليحضرت اقدس شهريارى است و البته اين نكته در خاكپاى مبارك مبرهن است كه تا صور احكام بر وفق قوانين اساسى مقرر نگردد شكايت مجلس توحش مردم اختلال امور رفع نخواهد شد و در سوء عاقبت اين وضع هيچ شبهه نيست و بيقينداريم كه نيات مقدسه ملوكانه با عرايض دولتخواهانه اين غلامان تباين ندارد استدعاى عاجزانه غلامان اينست كه از براى رفع تزلزل اركان ملك و آسايش خاطر مبارك موكدا دستخط ملوكانه صادر شود كه قوانين اساسى بايد جدا بموقع اجرا گذارده شود تا رفع محظور از اين غلامان شده بدون ملاحظه مشغول خدمت گزارى باشيم زياده قدرت جسارت ندارد.
الامر الاقدس الاعلى مطاع‏
دستخط مرحمت آميز كه در جواب عريضه هئيت وزراء عظام صادرشده قرائت شد
جناب اشرف اتابك اعظم اجراى قوانين بتقويت مجلس چيزى است كه هميشه مقصود و منظور من است تكليف دولت و ووزرا همين است و هميشه همينطور بوزرا فرموده ايم و بعد ها هم خواهيم فرمود وزراء بدون دغدغه خاطر مشغول خدمات مرجوعه بخود باشند و لازمه تقويت هم هميشه از طرف ما نسبت به آحاد وزراء خواهد شد و مخصوصا بنويسيم كه وزراء قانون اساسى را از طرف ما از مجلس بخواهند كه زودتر نوشته و تمام شود.
شهر رجب 1325
آقا سيد محمد تقى- نهايت تشكر را از اين بذل مكرمت و عطوفت ملوكانه داريم.
احسن الدوله- شصت و پنج سال است بلكه از اول دولت ابد مدت قاجاريه تا حال رجال دولت به ترقيات عاليه نايل گشته اند اما از اين هئيت محترم كه امروز در اين مجلس هستند خواهش مى نمايم پيش خود فكر نموده ببينند پيشينيان چه كرده اند و چه اسم و يا كارى از خود در روز گار گذاشته اند و حال آنكه چيزى از آنها بيادگار نمانده پس استدعا ميكنيم كه چند وقتى هم آقايان معظم كه حاضرند بلباس مشرزوطيت داخل شده وكار نمايند تا همه راحت شوند و اسمى از خود بيادگار بگذارند.
حاج امام جمعه- بديهى است كه حضرت رسول ص براى ما حدود و حقوق معين كرده است و ما هميشه در زير سايه دو صفت كه يكى راستى و يكى اتحاد باشد تمام حقوق را ميبرديم و داشيتم ولى بعد از آنكه اين دو صفت از ميان ماها رفته و كاسته شد تمام حقوق ما از ميان رفت بلكه نزديك بود رشته مليت ماازهم گسيخته شود تا پارسال حجج اسلام و آقايان عظام از شاه مغفور خواهش كردند كه آن حقوق متروكه را بما بدهند و شاهنشاه مبرور هم مرحمت فرمودند و اعليحضرت همايونى هم آنرا تكميل فرمودند و اين حقوق را مشروطيت ميگوئيم و چون اين حقوق خزينه ملت است اعليحضرت شاه كلبد اين خزائن را بدست هشت وزير دادند و ملت هم ما وكلا را منتخب كرده بمركز فرستاده اند بجهه اينكه نظارت در اين خزائن داشته باشيم لهذا اولا بحضرت اشرف اتابك ميگويم تمام اين سى كرور ملت ايران حتى آنهائيكه در سر حدات هستند اگر بيكنفرى تعدى شود شخص شما مسئول هستيد و همينطور ساير وزرا مثلا اگر دينارى از ماليه ملت حيف و ميل شود وزير ماليه مسئول است و همچنين وزير جنگ مسئول است اگر يكنفر از قشون كسرو حقوق آنها نرسد بايد ما مسئوليت را از آنها بخواهيم ولى يك حرف ديگر هم هست كه بايد بگوئيم بعد از آنكه ملت ما را منتخب كرده اند ديگر خودشان حق مداخله و گفتگو ندارند و ديگر اينكه حضرت اشرف گفتند ما ميخواستيم استعفا بدهيد چرا كه تا ما همه چيز داشتيم شما سرگكار بوديد حالا كه بحالت فقر و فلاكت افتاديم و روزگار دست تنگى ماست ميخواهيد استعفا بدهيد هرگز راضى باستعفا نخواهيم بود و از شما گكار ميخواهيم بايد در اين موقع آنچه در قوه داريد بفعليت بياوريد.
حاجى سيد مرتضى- صحيح است بايد كار ارائه بدهند و اگر موانعى دارند بگويند.
حاج امام جمعه- ما كه اينجا نشسته ايم حرف ميزنيم از جانب بيست و پنج كرور نفوس هستيم و حقوق آنها را متكفل و ضمانت كرديم و هيچكس نميتواند حقوق آنها را ضايع نمايد و ما اين حقوق را بهشت نفر وزير كه خزانه دار ملت هستند سپرده ايم كه حفظ و حراست نمايد و از ايشان كار ميخواهيم ابدا موانع و عذر از آنها قبول نخواهيم كرد.
حاج سيد عبد الحسين- اولا امروز كمال ممنونيت را حاصل كرديم كه آقايان وزرا تشريف آوردند و مژده دادند كه بعدها انشاء الله امورات اصلاح خواهد شد ولى بنده عرض مكنم كه در كميسيون عرايض بنده بودم هر چه ميخواتيم بادارات بنويسيم متحير بوديم كه چه بنويسيم چرا كه تا كنون هر چه نوشته بوديم فايده بر آن مترتب نبود وطلب ديگر كه مى خواستم اظهار كنم در خصوص تفاوت عمل است از خراسان نوشته اند كه از اين تفاوت عمل بطور مطلق چيزى معلوم نيست زيرا كه اين طور باشد آنچه آصف الدوله بارسال گرفته امسال هم بايد پرداخته شود عجاله ايد يك صورتى معين شود كه ميزان آن چقدر است صورتى كه از طرف وزارت ماليه كپيه شده است معلوم نيست آصف الدوله پارسال باسامى مختلفه تعدى كرده است.
مستشار الدوله- وزير داخله تشريف دارند خيلى مناسب است عرض نمايم روزنامه هاى خارجه و داخله كه ديده ميشوند در بادكوبه يك نا خوشى مسرى بروز كرده برحسب فرمايش حاج امام جمعه كه ماهر است ملت را بايشان سپرده ايم پس بايد بهتر از سابق در خصوص حراست و غيره دقت شود.
وزير داخله- تحقيق از جا هاى لازمه شد گفتند دروغ است معهذا قدغن شد كه اقدامات لازمه بشود.
مستشار الدوله- احتياط ضرر ندارد.
وكيل التجار- بموجب روزنامه هاى روسى كه براى خود من رسيده است اين ناخوشى مدتى است در آنجا بروز كرده.
وزير داخله- روز پنجشنبه بوزير خارجه خبر رسيده بود باداره حفظ الصحه قدغن شده مواظبت كنند جواب آقاى شهشهانى هم با جناب وزير ماليه است در جواب آقاى حاج امام جمعه ما خيلى تشكر داريم كه ملت بما اين شرافت را داده اند و خزينه خود را بما سپرده اند و شرط اطمينان همان انتخاب است ولى شرط پيشرفت كار هم همان است كه گفتند در صورت حدوث موانع بايد ملت هم همراهى نمايند يكى شنيدن احكام است بتوسط وكلا كه تمام بدانند كه اين ترتيب فقط از طرف وزراء نيست بلكه از جانب تمام ملت است البته آنها هم خواهند شنيد چنانچه سئوالى هم اگر داشته باشند از مجلس خواهند خواست و بواسطه همين موانع بود كه مجددا عريضه بحضور همايونى عرض شد و دستخط بر استحكام آن صادر گرديد و وزراء در ميان دو قوه هستند. سلطنت و مجلس همچنانكه شاه تقويت فرمودند بايد وكلا هم همراهى نمايند.
حاج امام جمعه- تاكنون از طرف وكلا قصورى نشده است.
وزير داخله- وكلا بواسطه كثرت مشاغل نتوانسته اند قوانين را بنويسند ولى بهدها بايد اقدامات مجدانه خود را مرعى فرمايند.
حاجى امام جمعه- بدوا امنيت لازم است كه بحواس جمع مشغول كار باشند.
وزير داخله- عجاله اين فى الجمله آشوب تا وقتى است كه اين نظامنامه ها تمام شود بعد از آنكه تمام شد و مجرى گرديد خواهيد ديد كه بهيچوجه اشوب در هيچ جا نيست.
اقا سيد محمد جعفر- همان طور كه فرمودند بايد قانون از مجلس بگذرد و وزرا اجرى نمايند بايد بهمه جا تلگراف كرد و از جهال هم بايد جلوگيرى نمود.
وزير داخله- بدوا اين اجرى قانون از رشت شروع شده است و اين جزئى انقلاب هم رفع خواهد شد.
ثقه الاسلام- اين تلگراف شيراز ورا ملاحظه فرمائيد.
رئيس- مطالب متفرقه كنار بگذاريد بايد از مطالب كلى گفتگو شود.
دكتر ولى الله خان- روى سخن بنده با مزارت داخله است در هر كابينه وزراء دو مطلب بزرگى است كه بايد ملاحظه شود و اينجا سئوال نشده است اول اينكه آيا اين هشت وزير موافق ميل حضرت اشرف هست يا نيست ثانيا اينكه اين هئيت ضمانت كفالتى از همديگر دارند يا نه اگر جواب صريح داده شود مزيد تشكر خواهد بود.
وزير داخله- من از وزارتى كه معرفى كردم البته اطمينان دارم هر وقت خيانتى كردند يا مانعى پيدا شد معزول خواهند شد.
دكتر ولى الله خان- آن ضمانت كفالتى هست و مسئوليت دارند يا نه؟
وزير داخله- اولا هر وزيرى مسئول كار خودش خواهد بود مگر اينكه محتاج بمعاونت يكديگر بشود و بجهه همين است كه هفته دو روز مجلس وزراء تشكيل ميشود كه گفتگو نمايند.
دكتر ولى الله خان- در همه جا يك مجلس شوراى وزرائ هست كه امورات را بشور يكديگر اصلاح ميكنند درست است هر وزيرى مسئول كار خودش هست ولى باز سايرين مسئول هستند بجهه اينكه ا. شور كرد و ايشان هم راى دادند سوال سيم اينكه برو گرام اين در آتيه چيست؟
وزير داخله- حالا نميشود انشاء الله دفعه ديگر در مجلس خواهم گفت اما مقصود شما را از ضمانت كفالتى نفهميديم اگر مسئوليت است كه هر يك مسئول يكديگر هستند اين نمى شود اگر مقصود معاضدت است كه آنهم البته هست.
دكتر ولى الله خان- مسئوليت دو جنبه دارد يكى خاص كه آن متعلق بيك وزير است و يكى مسئوليت عام آيا به بينيم آن مسئوليت عام را قبول داريد يا خير؟
وزير علوم- شما يك مطلبى را عبارتى بيان نموديد كه درست معلوم نشد درست است مسئوليت دو تا است يكى راجع برشته خاص خودمان است ويكى ضمانت وزراء از يكديگر كه حدس ميزنم آنرا باموراتى كه راجع بيولتيك مملكت است كه اختصاصى بيك اداره ندارد و تماما مسئول آنها هستند والا در اموراتى كه راجع بحفظ وزارت خلفها هر كسى مسئول كار خودش خواهد بود.
حسام الاسلام- ساده اش را من عرض مى كنم هشت رشته را كه بهم بافته اند يكى و متحد ميشوند هر يك از آنها ضامن بقاياى يكديگر ميباشند و اين معنى مسئوليت از همديگر است.
وزير علوم- همچو چيزى نميشود كه بنده مسئول امر داخلى فلان وزارتخانه باشم هر كس مسئول كار خودش است.
وزير داخله- همانطوريكه وزير علوم گفتند صحيح است در امور پلتيكى مملكتى اگر خطائى شود البته شما گويا چنين ميگوئيد كه هر وزيرى خطا كرد وزير ديگر مسئوليت و بايد هه استعفا بدهند و حال اينكه هر وزيرى مسئول كار وزير ديگر نيست.
دكتر ولى الله خان- امور مملكتى بر دو قسم است يكى امورات خاصه كه راجع بهر يك از وزارت خانه ها است و هر يك مسئول كار خودشان مى باشند و يكى هم امور كليه است كه بايد تمام وزرا در آن مبادله افكار كنند و اصلاح نمايند در اين گونه از امور ملكيه بايد تمام وزرا مسئول باشند بنده عرض نكردم مثلا اگر در معارف تقصيرى واقع شود ساير وزراء هم مسئول هستند مقصود در امور عامه ملكى است.
وزير داخله- اين صحيح است هر وزيرى مسئول وزارتخانه خودش است و در امور كليه مقصود اگر همان امور پليتكى است كه گفته اند تماما مسئول هستند و پروغرام هم از همان اكمور پلتيكى است. ولى عجاله منظور نظر همه و پولتيك امروزه كه مقدم بر همه است اصلاح امور و اشاعه عدل و رفع ظلم و امنيت بلاد و اصلاح ماليه است.
وزير علوم- بنده عقيده ام اينست كه امروزه در اين مملكت از روى هيچ كتابچه دولتى نميتوانند كار بكنند اين هشت وزير كخه مسئول هستند با اين وكلا اگر بخواهيم كار بكنيم بايد هر دو در كليات و جزئيات با هم اتفاق داشته باشيم چرا بجهه اينكه هنوز قاونين ما تمام نشده است پس بايد امروز اين هشت نفر وزير بهمديگر در تمام كارها معاضدت نمايند مثلا هنوز در مملكت ما كار بجائى نرسيده كه ماليات را خود رعيت بياورند بدهند بايد از طرف حكام كه از جانب وزير داخله باشد تقويت شود و هچنين در ساير چيزها مثلا خيلى جاها است كه اگر من تلگراف بكنم يا فراش بفرستم بجهه مدارس يا اوقات فايده ندارد و كسى اعتنا و اطاعت ندارد مگر اينكه از وزارت داخله حكم شود من نميدانم چطور بايد فهماند كه امروزه حكم من با حكم با وزير داخله يكى است چندين سال است كه مردم اين مملكت باينطور عادت كرده اند بايد كم كم از سرشان در كرد.
وزير داخله- اينكه شما ميگوئيد آيا موافق مشروطيت است؟ بايد امروز بر وفق مشروطيت رفتار كرد.
وزير علوم- اگر چه مخالف مشروطيت است ولى امروزه غير از اين چاره نيست ..
وزير داخله- پس بايد كم كم حالى مردم كرد و بفهمند كه ترتيب چيست.
وكيل الرعايا- اين ده ماهه مجلس شوراى ملى بيش از سى سال اين وزارت خانهاى ايران كار كرد ولى عقيده بنده اينست كه مجلس بعد از اين ديگر نميتواند بقول قبول كند اين دفعه آخر است كه قول را قبول ميكنيم و ديگر از اين ملت را هم نميشود ساكت كرد.
آقا سيد حسن نقى زاده- در سابق عرض كردم حالا هم عرض ميكنم وقت تشريف آوردن وزراء بايد از امورات كليه و پو ليتك و سياسات كلبه مملكتى سئوال و جواب شود در امورات جزئيه در پارلمان نبايد مذاكره شود اگر سنديت دارد بايد طورى باشد كه تاريخى شود و بايد چيزى گفته شود كه حجيت داشته باشد و بهد ازاين پروغرام وزرا باشد اينكه گفته شد بايد همه مسئول باشند حرف صحيحى است و جواب دادند كه هر يك مسئول كار خود هستند ما نبايد ساكت باشيم بايد بگئيم بموجب اصول مشروطيت و اصول طبيعى كار بر دو قسم است يكى كاريكه راجع باداره خاصه اوست البته هر وزير مسئول اداره خودش است و بعضى مطالب عامه است كه هيچ وزيرى بتنهائى تميتواند پيش خود راى بدهد بايد آن مطلب را در مجلس شوراى وزرا مطرح كرده اخذ راى نموده بعد از آن مجرى دارند و بجهه همين است كه در ساير ممالك در اين گونه امورات اگر خلافى واقع شود بايد تمام هئيت مسئول باشند و بهمين جهت مجلس شوراى وزرا فراهم ميآورند اما در امور جزئيه و كارهاى راجع بهر اداره هر يك مسئول بالخصوص هستند اما اينكه گفتيد بايد امروز تمام وزرا در كارهاى همديگر معاضدت كنند و تا از طرف رئيس الوزرا حكم نشود مردم اطاعت ندارند آنهم بايد مثلا وزير ماليه يك تلگراف كلى از وزير داخله بگيرد براى همه ولايات كه احكام وزير ماليه مجرى است و كم كم اين عادت را از سر مردم بيرون بايد كرد نه اينكه در هر مورد جزئى يك تلگراف بگيرند ولى مقصود در امور كليه بود كه همه مسئول همديگر ند واز ان جمله امر مهمى كه بايد در چنين مجلس عنوان شود عمل ماليه است كه كرارا در كميسيون حضور وزرا عرض كردم و حالا هم ميگويم كه از همه چيز مقدم تر عمل ماليه است و همچنين امنيت بلاد و ديگر اينكه از براى اصلاح ماليه بايد در خصوص مميزى علمى يك كارى بنايند كه سعادت آتيه اين ملت و مملكت بسته بآن است.
حاجى ميرزا على آقا- ما يك تصور داريم و يك تصديق مدتى است كه اسم مشروطيت را مى شنويم ولى اين محض تصور است تصديق نميشود كرد هر وقت ديديم كه امنيت حاصل شد و بمخالفين مدد و كمك نرسد و آثار مشروطيت پيدا شد آنوقت تصديق ميكنيم والا فلا.
وزير داخله- اميدوارم انشاء الله تعالى عمسا قريب باتحاد همدستى وكلا و وزرا تمام امور اصلاح و انتقام عمومى حاصل شود.
شرحى است كه روزنامه مجلس راجع به قتل اتابك در همين روز اتفاق افتاده است نوشته و براى تكميل موضوع نقل ميشود.
اگر چه مسلك ما تا كنون بر ذكر حوادث و درج وقايع نبوده ولى در اينموقع بملاحظه اهميت مقام ناگزيريم كه از وقوع اين فاجعه عظمى بسط كلام داده خاطر مشتركين عظام را بكنه مطلب مستحضر سازيم چنانچه در طى مذاكرات روز گذشته مندرج است روز شنبه 21 هئيت وزرا فخام د ر بار عدالتمدار همايونى بر حسب تاكيدات اتابك اعظم وزير داخله متفقا همراى و يك عقيده شده كه بحضور شرف اندوز گشته خاطر مهر اعتلاء همايون اعلى را از وضع اغتشاش و بروز اختلال در كليه امور مملكت بطور واقع مستحضر داشته اقدامات ملوكانه كه عبادت از صدور احكام اكيد در تقويت مجلس و الزام هئيت وزرا در اجراى قوانين صادره از مجلس خواستار شوند برحسب اين استدعا بر طبق نيات اعليحضرت همايونى دستخط غرائى بر تشييد عصر همانروز كابينه كابينه وزراء بمجلس مقدس تشريف حاصل نمده از هر جهت رفع نقار ذات البين گرديد فى الواقع مى توان گفت كه تا آنروز آنقسمى كخه شايسته و بايسته بود در اتحاد هئيت وكلا عظام و وزرا ء فخام ظاهر نگريده بود بعد از مجلس علنى و مذاكرات شفاهى از عمارت تحتانى بابنيه عاليه فوقانى مجتمعا تشريف فرما شده تقريبا دو ساعت از شب وزراء بزير آمده در حالتى كه حضرت آيه الله آقا سيد عبدالله مجتهد دست جناب اشرف اتابك اعظم را در دست داشته از صحن عمارت بهار رستان خارج وبه فضاى جلو خان وارد شدند از تصادفات امور سائلى بديل عنايت حضرت آيه الله متشبث شده بكثرت الحاح حضرت ايه الله را چند قدمى نگاهداشته در بين اين احوال جوانى عباس آقا نام تبريزى الاصل كه مدتى بود در طهران بشغل صرافى اشتغال داشته پيش ميآيد و با رولول سه تير متواليا خالى كرده وزير داخله يكمرتبه بزمين افتاده بمحض استماع صدا خدام و حراس مجلس بيرون دويده سربازى كه در جرگه قراولان است پيش امده او هم زخم خورده و سيدى هم هدف گلوله شده شخص قاتل چون عرصه را بر خود تنگ ديده يك تير هم بصورت خود خالى مى كند و فى الفور از دنيا ميرود تا وقتى كه ازدحام حراس و خدمه ميرسد حضرت اتابك اعظم را جزئى رمقى در تن باقى بوده ولى از سؤ اتفاق هر سه اين تيرها در محل خطرناكى واقع شده بعد از ربع ساعت روح پر فتوحش بعالم بالا پرواز مينمايد روز يك شنبه از طرف صبح وكلا و حجج اسلام عموما در دارالشوراى ملى تشريف فرما و از سؤ اين اتفاق در نهايت اسفناك و محض اطمينان و عدم تزلزل و اظطراب ولايات تلگرافى بمضمون ذيل با ولايات مخابره گرديد.
)) تلگرافخانه هاى عموم ولايت بحكام و انجمن هاى ايالتى اطلاع بدهند. ديروز (بيست و يكم ماه) اتابك اعظم وزير داخله براى معرفى وزرائ جنگ و عدليه حيب الرسم بمجلس مقدس شورايملى حاضر شده بعد از انعقاد مجلس دو ساعت از شب رفته در بيرون بهارستان در موقع درشكه نشستن از طرف دو نفر شخص مجهول الحال بگلوله رولور مضروب و بفاصله چند دقيقه برحمت ايزدى پيوست قاتل با رفيق قاتل بلافاصله خود را كشته مجلس شوراى ملى باتفاق امناء دولت بجد تمام مشغول تحقيقات است كه منشاء اين سوء قصد و مرتكبين اصلى آنرا بدست آرد قتل مرحوم اتابك اعظم از ضايعات عظيمه و موجب تاسف و تحسر كلى است اميد است كشف منشاء فساد و جزاى قانونى مرتكب و شركاء او در سايه قدرت و سطوت مجلس شوراى ملى بسهولت ميسر و از براى عموم ملت ايران تشفى عادلانه حاصل شود.
</section>
<section type="session" number="143">
جلسه: 143
مذاكرات روز يكشنبه 22 رجب دارالشوراى ملى‏
عصر ديروز يكشنبه در هنگامى كه على الرسم مجلس مقدس داير و هئيت وكلا عظام حاضر بودند نمايندگان اصناف مجتمعا بمجلس شرفيابى جسته بعد از اظهار تاسف تحقيق و تدفين اين قضيه را كه بى نهايت بر عموم طبقات ناگوار افتاده بود خواستار گرديدند. محقق الدوله وكيل مجلس مقدس هديه آغاز سخن كرده خاطر عاطر ساير وكلا را در اين واقعه فجيعه متوجه خواستند كه با اين وضع و رفتار كه اينگونه اشخاص خدمت گذار بدين بلاياى ناگوار مبتلا كردند لازم است كه اكدا از طرف مجلس ارائه ترتيبى شود كه اشخاص خائن را هرگز پا راى اينگونه تجاوزات نماند از انجا كه اكيدا خاطر عموم وكلا عظام بر اين نكته متوجه است كه هر قدر هم امور وهمى پيش آمد در مواقعى كه قرائت و تصحيح قوانين ادارات امد در مواقعى كه قرائت و تصحيح قوانين ادارات مرسوم مجلس مقدس است بساير امور نپردازند از طرف رياست مجلس امر بقرائت نظامنامه وزارت داخله شد و تا خبر اين مطلب را از براى بعد از قرائت نظامنامه محول داشته شروع بقرائت گرديد پس از قرائت و تصحيح چند ماده از نظامنامه وزارت داخله شروع بمذاكره لازمه شد.
آقا سيد محمد تقى- اين لايحه ايست از طرف انجمن محترم اصناف كه بمجلس عرض و اظهار داشته اند.
 (لايحه را آقا سيد محمد تقى قرادت كردند)
حضور مبارك امناى مجلس عرض ميشود كه تمام اهتمامات حجج اسلام و علماى اعلام و عقلاى مملكت و ملت در تاسيس اين مجلس محترم بجهه رفع ظلم و اشاعه عدل بوده است و در تمام بجهه رفع ظلم و اشاعه عدل بوده است و تمام مراتب ما ضعفا مسلمانان كه هئيت اصناف و تجار و كسبه اين مملكت ميباشيم تا كنون هر چه داشته ايم در اين راه صرف نموده ايم و اكنون اينواقعه بزرگ كه قتل اين شخص كه صدر اعظم مملكت و اول مشروطه خواه وخدمت گزار بدولت وملت بوده است بظلم و طغيان واقع شده لهذا با كمال احترام استدعا مينمائيم كه جدا مجلس محترم از هئيت وزراء و حكومت شهر قاتل ومحرك اين عمل شنيع را خواسته مجازات قانونى بدهند والا ما اصناف شما وكلاى محترم را آسوده نخواهيم گذاشت.
آقا ميرزا محمود خوانسارى- البته جدو جهد تمام وكلا بر اين است كه بايد قاتل و محرك اين فعل نا گوار معلوم شده و استنطاقات لازمه بعمل آمده بمجازات قانونى برسند.
محقق الدوله- جاى هزاران تاسف است كه باين نيت صادق و خالص اصناف و كسبه خائنين اين طور كردند و نميگذارند كه قصد و نيت خالص اينها بطور صحيح بروز نمايد اين طبقه محترمه اصناف خواستند كه بواسطه اين مجلس اشاعه عدل نمايند ولى اين خائنين نميگذارند در اين صورت تكليف ما امناى ملت چيست.
حاج محمد تقى- بايد چند نفر تبعيد شوند تا آنها تبعيد نشوند ماها آسوده نخواهيم بود.
آقا سيد حسين- اولا در اينكه اين قضيه يكى از مطالب بزرگى است كه اتفاق افتاده حرفى نيست ولى باز بخلاف قانون تحقيق اين امر رجوع بمجلس شده و ناقض مانده ننتيجه گرقته نخواهد شد در اينصورت خوب است از طرف مجلس رجوع به وزارت عدليه و حكومت شهر و نظميه شود كه تحقيقات و استنطاقات لازمه در اين باب بعمل آورند و تكليف مجلس بيش از اين نيست كه از وظايف لازمه خود باز ماند و ثانيا قرار شد كه از روز سهشنبه بجهه وسعت وقت مجلس رسمى در طرف صبح منعقد شود كه لااقل چهار ساعت وقت باشد براى خواندن نظامنامه ها و ساير كارهاى لازمه.
محقق الدوله- چون اين واقعه كه اتفاق افتاده خيلى است خوب است كميسيونى كه عده آن شش نفر باشد از وكلا منتخب و تشكيل شود كه با رئيس نظميه با آن نوشتجاتى كه بدست آمده و نوشتجاتى كه بعد ها بدست مى آيد تحقيقات و استنطاقات لازمه بعمل آورده معلوم شود كه محرك اين كار كى بوده بمجازات قانونى برسد شايد اين مفسدين ماها را هم در ازاى خدمتى كه بملت ميكنيم در نظر داشته صدمه برسانند.
حاج امين الضرب- تحقيقات اين كار راجع بعدليه و از امورات عاديه است كه اتفاق مى افتد چه ربطى بمجلس دارد.
محقق الدوله- صحيح است ولى چون اين قضيه عمده ايست از اين جهت استدعا شد كه عمده از امناى مجلس براى تحقيقات اين مسئله منتخب شوند.
آقا سيد محمد تقى- لايحه هم كه اصناف بمجلس نوشته اند مشعر بر ايمن است كه از حكومت شهر و نظميه محرك و تحقيقات راجعه باين مسئله خواسته شود.
احسن الدوله- عيب كار اينجا است كه ماها در هر كارى ميگوئيم بايد چنين كرد هيچوقت اقدام بكار نيست آخر خود حكومت و نظميه هم در اين خصوص تكليفى دارند از ديروز تا حال چه اقدامى و چه تحقيقاتى و استنطاقاتى كرده اند اطلاع بدهند همگى كارها را بمسامحه ميگذرانند اينكه گفته شد وقت مجلسطرف صبح باشد بسيار خوب اما آيا شب كسى نبايد برود بيرون كه لااقل اصلاح كارهاى لازمه شخص خود را نمايد پس جدو جهد و اقدام بكار باشد نه فقط گفتن تا امورات منظم شده و كار امروز براى فردا نماند.
آقاسيد حسين- اينكه گفته شد تحقيقات راجعه باين قضيه رجوع بعدليه شود نه مقصود اين است كه مجلس ديگر بهيچوجه مداخله نداشته باشد بلكه بايد مجلس كمال مراقبت و نظارت را داشته جدا بخواهند و همچنين اينكه قرار شدوقت مجلس طرف صبح باشد نه بواسطه اين است كه وكلا خوف داشته باشند بلكه بواسطه اين است كه طرف صبح وسعت وقت بيشتر است كه طرف صبح وسعت وقت بيشتر است و زيادتر كار صورت ميگيرد و البته اينگونه اتفاقات هم در مملكت اتفاق ميافتد ولى بايد بموجب قانون مجازات در كار باشد.
سيد الحكما- عقيده خود را عرض ميكنم روزيكه وارد اين مجلس شدم قسم ياد كردم كه خيانت نكنم و نيز از مال و جان و خون خود گذاشته ام و بااكثر اقايان وكلا هم كه صحبت كرده ام بهمين عقيده بوده اند در اينصورت ما خوف از اينكه مجلس طرف صبح باشد يا عصر باشدنداريم ولى بايد در مملكت مجازات قانونى باشد كه اين نوع اتفاقات سوء رخ ندهد والا ما خودمان از گشته شدن واهمه نداريم.
وثوق الدوله- عجاله قرار بر اين شد كه مجلس از روز سه شنبه طرف صبح باشد براى خواندن نظامنامه ها و غيره و البته اگر مجلس فوق العاده هم لازم شود طرف عصر منعقد ميشود و اين مسئله را هم بايد عدليه و نظارت در نحقيقات و استنطاقات راجعه باين مسئله داشته باشد.
آقا ميرزا محمود خوانسارى- تحقيقات اين مسئله تكليف مجلس نيست ولى نظارت عيب ندارد.
وثوق الدوله- حال اگر تصويب مينمائيد كه يك كميسيونى كه عده آن شش نفر باشد براى نظارت و مراقبت در اين كار انتخاب شود.
حاج امام جمعه- وكلا محترم اهل اين مجلس نبايد بوقوع اينگونه وقايع غير مترقبه و ناگوار فتور و تزلزل در اركان همتشان حادث شود و بايد خوب دانست اين امر شخصى نبوده بلكه نوعى است يعنى تمام اين دوره وكلا و وزراء از ميانه بروند هئيتى ديگر پيش آمده تقويم اين بنيان را خواهند نمود پس هيچوقت حدوث اينقسم ماقعات نبايد اسباب سستى وكلا شود بلكه خيلى بيشتر از سابق وظايف خود را عامل و در تحصيل مقاصد خود كه رفاهيت ملت و تعمير مملكت است ساعى و جاهد باشند.
خايط باشى- كرارا در خصوص اين كه وقت مجلس صبح باشد بهتر است مذاكره شده بود چون بعضى از آقايان حاضر نميشوند كه اتفاق آراء حاصل شود تاامروز كه همگى حاضر بودند تصويب كردند كه طرف صبح بجهه وسعت وقت و پيشرفت كار بهتر است ربط باين قضيه ندارد.
حاج امام جمعه- درباب مجازات نه در اين خصوص بلكه در هر موقع از راهش داخل شويم زودتر اصلاح ميشود از ما جدا خواستن است از قوه مجريه و اين اتفاقات هم بواسطه اين رخ ميدهد كه از پارسال تا كنون بالمره مجازات از اين مملكت برداشته شده.
آقا سيد محمد تقى- اين كه جناب وثوق الدوله توضيح كردند بجهه همين بود كه اين كميسيون منتخب ميشود براى اينكه جدا نظارت در اين كار نمايد.
وثوق الدوله- عقيده بنده اينست كه اين كميسيون پب از اتمام اين كار بكارهائيكه ناتمام مانده و حكمش نشده مشغول شود.
آقا ميرزا فضلعلى آقا- جماعتى از اهل بازار بيرون بودند و من نشناختم از كدام صنف بودند بمن اظهار داشتند كه اين شخص مقتول بهر طور كشته شده مانميدانيم و براى تحقيق لازم است كه مدتى جسدش دفن نشود باشد ولى پس از تحقيقات چون از اهل بازار است بدهند باهل بازار او را دفن كنند.
آقا سيد محمد تقى- وكلا اصناف همه اينجا هستند اگر اهل بازار همچو اظهارى ميكردند بايد بتوسط وكلاى خودشان باشد معلوم ميشود اشتباه شده است وكلاى خودشان باشد معلوم ميشود اشتباه شده است از جاهاى ديگر و انجمنهاى ديگر بوده اند از اهل بازار نبودند.
مستشار الدوله- مذاكره اين شد كه شش نفر از مجلس براى تحقيق و رسيدگى باين كار معين شوند بعقيده بنده اين خود اول سكته ايست كه مابعدليه وارد مى اوريم و در اينكه مجلس بايد بتمام ادارات نظارت داشته باشد حرفى نيست در اين خصوص هم بايد از خارج نظارت و مراقبت تامه داشته باشد كه رسيدگى صحيح شود ولى مستقيما از خود مجلس شش نفر براى اين كار معين شوند صحيح نيست.
وثوق الدوله- اين هئيت اگر معين شود براى اين نيست كه برود بعدليه بلكه بارى مراقبت و نظارت در اين امر است.
مستشار الدوله- عقيده بنده اينست امروز كه گذشته است ولى براى روز سه شنبه مجلس وزير عدليه بخواهد ببينيم در اين خصوص چه اقدامات كرده اند.
آقا سيد محمد تقى- پس خوب است از امروز اخطارى بشود كه وزير عدليه مسبوق باشد تحقيقات خود را بجا آورده نتيجه را در مجلس ارائه دهند.
آقا ميرزا محمود- جون فعلا وزير داخله نداريم خوب است مجلس شرحى هم بحكومت نوشته كه اقدامات لازمه را بنمايند و تحقيقات خودشان را اطلاع بدهند.
مستشار الدوله- حكومت برحسب وظيفه خود از ديروز تا حال اقدامات خود را نموده و همچنين رئيس نظميه هم كمال سعى و كوشش را كرده و مى كند البته اطلاعاتى بدست خواهد آمد ..
احسن الدوله- حالا كه كميسيون موقوف شد و راى ندادند خوب است كه مجلس از آنها بخواهد كه جدا اقدامات لازمه را بنمايند و روز بروز نتيجه اقدامات خودشان را بمجلس اظهار دارند.
آقا سيد محمد تقى- باين لايحه اصناف بايد جواب مسكنى داد والا نمى گذارند كه ما از اينجا برويم.
آقا سيد حسين- جواب ايشان همين است كه عدليه و حكومت و نظميه اقدامات خودشان را خواهند نمود و مجلس هم نظارت نامه دارد و هر روز هم راپرت اقدامات را از ايشان ميخواهد تا بطور صحيح رسيدگى شد و مجازات شوند. وثوق الدوله- چنين معلوم مى شود كه عجاله لازم نيست راى گرفتن براى كميسيون همان طور عدليه رسيدگى نمايد مجلس هم نظارت دارد.
آقا سيد حسن تقى زاده- حالا كه اين كميسيون نشد چند كميسيون لازم داشتيم كه خيلى مهم بود و چند وقت قبل هم مذاركه شد مخصوصا يكى از براى عرايض عمومى كه يكوقتى يكهده مثل كرمانشاهان و غيره آمده رسيدگى بعرايض آنها كرده راجع بوزير مسئول نمايد اگر آن كميسيون بود حالا ديگر لازم بكميسيون ديگر نبوديم و از اين قبيل كارها بآنجا رجوع ميشد.
وثوق الدوله- گويا براى اين مسئله بعضى از وكلا اسامى بعضى را نوشته اند و هر كس هم كه ننوشته است بنويسد تا براى روز سه شنبه حاضر باشد.
آقا ميرزا حسين شهيدى- قبل از اين واقعه از تمام اطراف خبر ميرسيد كه همه جا نا امن و مغشوش است حالا اين خبر كه منتشر شود مزيد بر اغتشاش و انقلاب اطراف خواهد شد بهتر اين است كه از اعليحضرت همايونى و هئيت وزرا جدا خواسته شود كه يك اقدامى فورا در امنيت مملكت بنمايند.
آقا سيد محمد تقى- آنچه وظيفه مجلس بود اقدام شد البته از طرف دولت هم اقدامات لازمه شده و خواهد شد.
آقا سيد حسين- مجلس تكليفى دارد و دولت هم تكليفى تا ببينيم دولت چه اقدامى براى هئيت كابينه مى كند.
حاج محمد اسمعيل آقا- آن مطلب چه ربطى بامنيت بلاد دارد.
آقا سيد حسين- امنيت را بايد از وزير داخله خواست مجلس طرف مى خواهد تا وزير داخله معلوم نباشد نميشود.
</section>
<section type="session" number="144">
جلسه: 144
مذاكرات روز سه شنبه 24 رجب دارالشوراى ملى‏
خلاصه مذاكرات روز يكشنبه 22 را آقا ميرزا طاهر قرادت كردند در بدو انعقاد مجلس شروع بقرائت نظامنامهوزارت داخله شد. دربين قرائت نظامنامه هئيت انجمن سلسله جليله ذاكرين به مجلس وارد شده عرض موافقت و مساعدت خود را با اساس مقدس مشروطيت اظهار داشتند.
پس از قرائت و تصحيح چند ماده از نظامنامه نحخست بر حسب اجازه رئيس دستخط تلگراف همايونى را كه در جواب تلگرافى كه از طرف مجلس مقدس از بابت قضيه مرحوم اتابك حضور اعليحضرت ملوكانه عرض كرده بودند صادر شده بود قرائت كردند عين هر دو تلگراف را ذيلا درج مينائيم.
تلگرافى است كه از طرف مجلس حضور اعليحضرت همايونى خلد الله ملكه بدربار صاحبقرانيه عرض شده‏
خاكپاى معدلت مدار اعليحضرت اقدس شاهنشاهى خلد الله ملكه و سلطانه از قضيه ناگوار قتل اتابك اعظم طاب ثراه مجلس شوراى ملى نميداند بپايه سرير اعلى عرض تسليت و تعزيت نمايد و يا از مراحم بيكران ملوكانه بتسليت مجلس شوراى ملى لمعه پاش مكرمت و احسان خواهد شد زيرا كه فوت اتابك اعظم از ضايعات بزرگ است كه بدولت و ملت هر دو متوجه ميشود و حق آنست خدماتيكه آنمرحوم در آستان ملوكانه سه شاهنشاه عظيم الشان ايران بتقديم رسانيد بمناسبت اينكه ارتكاب باين قبيل اعمال فجيعه حتما از منابع غرض و فساد ناشى بشود كاملا جالب توجهات قدر شناسانه ملوكانه ميشود امروز غالب اهالى و خصوصا كسبه و اصناف بازار به هئيت اجتماع بدار الشوارى آمده تحقيق اين سوء قصد و دستگيرى مرتكبين و كليه اطفاى نايره اغراض را كه از چندى اذهان و افكار را مشوب و مشتعل و مضطرب ساخته است جدا خواستكار شدند على هذا مجلس شوراى كملى از خاكپاى عدالت آراى ملوكانه خلد الله ملكه و سلطانه مستدعى است كه در اينموقع بانتخاب شخص كافى بر وزارت داخله و تاكيد اسباب موجب نظم مملكت و اسكات منابع اغراض اراده مطالعه شاهنشاهى شرف صدور يابد تا عموم ملت بفراغت خاطر دعاگوى وجود مقدس همايونى باشند.
دستخط تلگرافى كه از جانب اعليحضرت از دربار صاحبقرانيه در جواب تلگراف مجلس صادر شده)) بمجلس شوراى ملى تلگراف تعزيت اميرى كه در وقوع خيلى مهمه مرحوم اتابك اعظم اشعار داشته بوديد بعرض رسيده موجب رضايت خاطر ملوكانه از ايمنطور حسيات صادقانه مجلس شوراى ملى نسبت بخدمت گزاران دولت و ملت گرديده مسلم است اندود و تاسفى كه از فقدان چنين وزير بزرگ حاصل است كوجك نميتوان شمرد وخدماتيكه آنمرحوم به پادشاه در اين مدت كرده فراموش نميتوان نمود و بيقين است كه دولت براى دستگيرى و مجازات ساير مرتكبين و محركين اين قضيه ناگوار از بذل مجاهدت و اهتمام قصور نمى نمايد انشاء الله تعالى قريبا رفع اضطراب اهالى و حصول امنيت مردم كاملا تدارك خواهد شد در تعيين وزير داخله و ترتيب هئيت وزرا هم با تامل لازم قرار كافى داده مى شود كه آسايش و رفاه عموم مردم بطور دلخواه بعمل آيد ( (پس از قائت دستخط تلگرافى جناب رئيس چنين تقرير كردند كه در ذيل همين دستخط تلگرافى اعليحضرت همايونى بيست نفر از وكلا محترم را حضور ملوكانه احضار فرموده بودند امروز صبح هم هئيت مزبوره شرفياب شدند مطالبى كه حضورا گفتگو شده جناب مستشار الدوله كه حضور داشته اند برسم اختصار تقرير مينمايند.
پس از معرفى وكلا در حضور ملوكانه اعليحضرت همايونى بعد از اذن جلوس و تفقدات شاهانه قريب باين مضمون فرمايش فرمودند:
من شما را خواسته ام كه در كار اين مملكت چند كلمه بشما بگويم ماهحض براى اجراى عدالت و آبادى مملكت مجلس داديم حال مى بينيم كه روز بروز مملكت هرج ومرج ميشود امنيت بكلى برداشته شده ببينيد اين چه قدر بد است كه صدز اعظم مملكت را ميكشند حال مقصود از خواستن شما ها اين است كه بنشينيد باوزراء قرار در نظم اين مملكت بگذاريد.
جناب حاج امام جمعه اظهار داشته كه البته در خاطر مبارك داريد چند روز قبل كه شرفياب شديم خود اعليحضرت فرموديد كه اين اختلال و هرج ومرج از اثر تغيير وضع مملكت است و در همه جا كه وضع سلطنت تغيير داده شده در اوايل اختلالى در نظم امور شده است حال بنده هم عرض ميكنم مجلس قصدى غير از آسايش ملت رفاه حال عموم و قوت سلطنت نداشته و ندارد استدعا ميكنم بوزراء بفرمائيد كار كنند اجرآت كه در دست مجلس نيست اجرائ با هئيت وزراست وزراء نبايد سستى در امور نمايند.
جناب آقا سيد محمد جعفر و آقا ميرزا فضلعلى آقا پاره عرايض كردند بعد جناب مستشار الدوله اجازه خواسته عرض كرد اگر در پيشگاه اقدس همايونى لب مطالب و معايب عرض نشود خيانتى است بدولت و ملت و مملكت مقصود دولت و مطلوب ملت از تاسيس اساس مشروطيت و تمامى مساعى مجلس شوراى ملى براى اشاعه عدل و دا د و استقرار و استحكام نظم و امنيت و استحصال صلاح و فلاح مملكت است بديهى است غير از اين مقاصد هيچ منظور و مقصودى در ميان نيسشت در ممالك متمدنه ديگر هم كه بآن مقاصد عالى و مقامات بزرگ رسيده اند همه در اين خط حركت كرده اند اينكه در اين مملكت ما هنوز كاملا باين نتيجه نايل نشده ايم و عجاله جز هرج ومرج و آشوب حاصل ديگر نداشته ايم بجهت اين است كه از عدم اجرآت جواب انتظارات كمردم داده نشده و توقعاتى كه از مشروطيت دارند بجا آورده نشده است در مملكتى كه حسيات ملى بيدار شده كه حدود و حقوق خود را محفوظ دارد آن حسيات هيجانى كه از آن توليد مشابه است بسيل عظيمى اگر مجرى آن را صاف كردند و موانع را از جلوى آن برداشتند آن سيل بسهولت ميگذرد و باطراف و حاوشى خرابى و صدمه نميرساند و مقصود هم بدست ميآيد مجرى آن سيل حسن اجراى قوانين است اعم از اينكه آن قوانين در مجلس شوراى ملى وضع و تدوين شده بصحه همايونى موشح شده باشد يا قوانينى باشد كه از سابق در مملكت معمول و مجرى بود در موارديكه مجلس شوراى ملى از ضيق فرصت هنوز نتوانسته است قانونى وضع نمايد و بصحه همايونى بفرستد نبايد مامورين اجراء وظايف سابقه خود را هم منسوخ و متروك گذاشته منتظر آن قانون باشند مثلا براى نظم و امنيت طرق و شوارع قراسوران و مستحفظ بود و حكام در اين باب مراقبتى داشته اند حال بانتظار اينكه از مجلس شوراى ملى در اين باب قانونى وضع شود غالبا اين فقره را مهمل و متروك گذاشته مامورين مستحفظ دست روى دست گذاشته بتكليف خود عمل نميكنند كليات قاونين طبيعى مملكت از قبيل حفظ نظم و امنيت و اشاعه عدل از سابق هم بوده و با قوانين آتيه مملكت منافاتى نخواهد داشت هر قانونى در اى مواد درمجلس شوراى ملى وضع و تدوين شود براى تكميل و ترتيب آن كليات است در راس مملكت مقام مقدس سلطنت عظمى است آن مقام از هر نسبت و مسئوليت منزه و مبرى و مقدس است و از آ" منشا فيض هيچ توقعى جز اميدوارى نيست و انشاء الله تعالى اين اميدوارى هميشه شامل افراد اهالى ايران خواهد بود ولى در مراتب پائين وزراء و ازآن پائين تر ساير مامورين اجرا در مقام مسئوليت و شكايت اهالى واقعند زيرا مردم بى اندازه و بيش از حد امكان متوقع هستند و در مقابل خيلى انتظارات از عدم اجرا هيچ چيز بآنها داده نشده است اين است كه شكايات و بيطاقتى آنها توليد مشكلات مينمايد اگر چه عقلاى قوم ميدانستند كه مرحوم اتابك اعظم قصورى در كارها نداشت چون عامه ناس لامحاله نسبت مسامحه و اهمال باو ميدادند اينست كه باآن همه كفايت و بصيرتى كه در امور داشت طرف شكايت و سوء ظن واقع شده بود والا كسى از وزير كاركن هرگز شكايت نخواهد داشت بلكه وزراء ساعى و كاركن را ميپرستند اميد نكته مهمه متوجه شده اوامر قطعى شرف صدور يابد كه مامورين اجرا در تكاليف خود مراقبت تامه داشته باشند و بعد از فضل خداوندى در زير سايه مبارك امورات مملكت اصلاح شده عموم رعايا دعا گوى وجود مبارك باشند. اعليحضرت همايونى تصديق فرموده و بعد در باب اينكه مجلس كم كار ميكند پاره فرمايشات فرمودند در جواب مستشار الدوله عرض كرد گويا خدمات و زحمات مجلس بدرستى در خاكپاى مبارك معروض نيفتاده در ساير ممالك متمدنه پارلمانت هفته دو يا سه روز و در هر مجلس دو سه ساعت مشغول كار ميشوند ولى اين مجلس هفته چهار روز و هر دفعه سه چهار ساعت كار ميكند غير از آن كميسيون هاى متعدده كه هر روز از صبح مشغو لند (كميسيون ماليه) (انجمن عرايض) و غيره در اين گرماى تابستان يك روز هم غفلت نكردند.
بعد اعليحضرت همايونى خطاب بوزرا فرمودند راست است وزرا هم در اجرآت مسامحه دارند برويد با وكلا بنشينيد قرارى در كليه نظم امورات مملكت بگذاريد و از كارها غفلت ننمائيد.
بعد لايحه از طرف انجمن جنوبى مقدس عرض شده بود قرائت شد مشعر بر اين بود كه جناب احتشام السلطنه كه تا حال بسمت ماموريت در سر حد بودند اينك بحمد الله بسلامتى ورود زبطهران نموده اند از حضور وكلاى عظام در خواست مينمائيم كه از طرف مجلس امرو مقرر شود كه ايشان بمجلس مقدس تشرف جسته بوظايف وكالت خود اقدام نمايند ديگر اينكه اداره نظميه پس از وقوع اين واقعه بپاره از دسايس بناى تعرض را بهر كس گذارده و بدين ترتيب هتك شرف مردمان محترم ميشود مستدعى است مقرر فرمايند كه در باب تحقيقات اين واقعه بدون نظارت هئيتى از مجلس مقدس اقدامى نشود.
آقا سيد عبد الله مجتهد- صحيح نوشته اند اگر مجلس و رئيس صلاح بدانند يك مامورى معين نمايند كه مراقبت داشته باشد كه هر كس را مى خواهند بگيرند و استنطاق كنند پاره تعديات نشود و اگر هم كسى را احضار نمايند استنكاف نورزد بايد باحترام با او رفتار شود لايحه از طرف انجمن طلاب عرض شده بود مشعر بر استدعا و درخواست از جلوگيرى تعديات اداره نظميه در خصوص اين تحقيق و استنطاق بود.
آقا سيد عبد الله مجتهد- اين آدميكه از براى اينكار معين مينمائيد هر چه زودتر اقدام كنيد كه اسباب گرفتارى محترمين نشود البته بهتر است.
رئيس- يك مسئله ديگر هم هست كه آيا استنطاق در عليه باشد بدون اطلاع مجلس يا اينكه بنظارت مجلس باشد يا اين گكه هئيتى از مجلس معين شود كه رسيدگى نمايند.
آقا سيد محمد مجتهد- بگوئيد چه كسى را گرفته اند ديروز راپورت دادند و آقا ميرزا محمد صادق هم رفته اند آنجا معلوم شده كه كسى را نگرفته اند مگر يك نفر كه از رفقاى او بوده او را گرفته اند.
رئيس- مقصود اين بود كه از طرف مجلس مامورى بايد برود يا خير حال هر كس را اصلاح مى دانيد معين شود.
آقا سيد عبد الله مجتهد- اگر التفات ميكنيد رغع اشكال از بعضى ميشود يك وقتى يك نفر فراش آمد از دمن توبه كرد بعد سئوال كرد كه آيا اگر من خون ناحق كرده باشم با يان توبه خلاصى خواهم يافت گفتم خودت كشته گفت خير سبس شده ام سئوال كردم كه اينمطلب چطور شده است گفت روزيكه شاه شهيد را گلوله زدند قرار شد كه هر كس متهم است گرفته شود من از صبح گشتم كسى را پيدا نكردم بعد يكنفر را ديدم محترم است گفتم لابد متعرض او كه ميشوم يك چيزى بمن خواهد داد بارى خواستم او را ببرم نميآمد جمعيت جمع شد لابد او را بردم بمحض بردن او را طناب انداختند مقصود اينست كه اين طور ها نشود.
آقا ميرزا فضلعلى آقا- غرض بنده همين بود كه بى جهت خانه كسى نريزد و اسباب اذيت مردم نشود.
آقا ميرزا محمود اصفهانى- فعلا صادق آقا پسر حاج محمد رحيم آقا طهباز را كه گرفته اند اين شخص از ميان مردمان محترم است باسم اين كه او باعباس آقا رفيق بوده نمى شود متعرض هر كسى بشوند خوب است مقرر شود كه مردم را بى جهت متعرض نشوند.
آقا ميرزا طاهر- در گرفت متهمين بايد ورقه بفرستند و اخطار كنند از طرف عدليه و بعد احترام بخواهند و تحقيق نمايند نظارت مجلس هم در اين خصوص لازم نيست ولى در وقت استنطاق بايد از طرف مجلس نظارت داشته باشند.
احتشام الاطباء- اين استنطاق را نبايد تاخير انداخت بايد هئيتى منتخب شود كه نظارت داشته باشند و زودتر استنطاق بعمل آيد.
آقا ميرزا محمود خوانسارى- گويا مجلس بيش از اين حق ندارند در اين مطالب صرف وقت نمايد. عده مركب از شش نفر منتخب شود كه فقط نظارت در استنطاق داشته باشند آن وقت به بينيم اگر تقصيرى ندارد بزودى مرخص شود والا به مجازات برسد.
محقق الدوله- كسى را كه بايد استنطاق شود نميتوان او را رها كرد كه برود پيش اشخاص ديگر دستور العمل بگيرد.
آقا ميرزا محمود- بنده عرض ميكنم وقتى يكنفر استنطاق كردند و چيزى از او معلوم نشد چرا او را ده روز حبس نمايند.
آقا سيد حسين- مجلس بايد از ترتيب خود خارج نشود اشخاص متهمين را بايد عدليه احضار نمايد و نظميه حق دخالت ندارد اگر حاضر نشد آنوقت نظميه بايد اقدام نمايد و نيز مجلس حق ندارد هيئتى در آنجا بگذارد شما ادارات ترتيب داده ايد تفاوت نميكند كار بزرگ يا كوچك بايد اطمينان داشته بآنها رجوع نمائيد و بجهه هم نميشود مردم را حبس كنند.
آقا سيد عبد الله- اينهائيكه گفته شد موافق مقصود ماست مطلب اينست كه مجلس بيش از ين مبتلا باينكار ها نباشد و از وظيفه خود خارج نشود و مثل حكايت سالار مفخم نباشد كه بى نتيجه بماند.
آقا شيخ حسين- يالها است كه اين آدم هاى نظميه و غيره با انواع مختلف متعرض مردم ميشوند و دخل ميكنند خوب است نوشته شود كه اگر دينارى در اين باب گرفته شود ده برابر پس گرفته ميشود از بابت نظارت هم فقط اين هئيت بايد در آنجا گوش باشند.
حاج سيد عبد الحسين شهشهانى- اين كه گفته شد مجلس در اين باب دچار پاره اشكالات نشود آيا ببينيم اين شخص محمد صادق نام را كه گرفته اند بايد در نظميه حبس باشد يا در عدليه استنطاق شود.
آقا سيد عبد الله مجتهد- كليه حكم از عدليه است اگر حاضر نشد بايد نظميه حاضر نمايد.
حاج سيد عبد الحسين شهشهانى- صحيح است پس در اينصورت چرا اين شخص را در نظميه حبس كرده اند بايد در عدليه محترما حبس شود و استنطاق بعمل آيد اگر تقصير دارد آنوقت فرستاده شود بنظميه.
آقا سيد عبد الله مجتهد- رئيس چيزى بنويسند بعدليه كه دو نفر مامورين مجلس بجهت نظارت در اين امر معين شده اند و خواهند آمد.
آقا سيد محمد حسين- اگر بمحض اينكه كسى با اين شخص طرف اشنائى باشد بايد گرفته شود بنابراين بايد جمع كثيرى را گرفت بايد طورى شود كه اسباب زحمت بى تقصير نشود.
آقا ميرزا مرتضى قليخان- اگر صلاح ميدانيد چيزى بنظميه نوشته شود.
آقا سيد حسين- در باب وقت مجلس با اين زيادى كار بايد طرف صبح باشد.
آقا ميرزا فضلعلى آقا- مسئله استنطاق تمام شد يا خير؟
رئيس- تمام نشده و عقيده بنده اين است كه كسى از طرف مجلس معين نشود.
احسن الدوله- همين شخصى كه چند روز است حبس كرده اند اگر بعضى نسبتها را باو دادند و بعضى هم شهادت دادند وحكم كردند كه دو سال حبس باشد آيا اين ترتيب را مجلس قبول خواهد كرد يا نه پس قرارى بگذاريد كه ديگر بعدها اسباب زحمت نباشد.
آقا ميرزا طاهر- چون عدليه صحيح نداريم نظارت بايد باشد.
حاج ميرزا آقا- ايا اين نظارت براى چيست اخر مثل مسئله سالار نشود ..
آقا سيد حسين- اگر عدليه داريم لازم به رفتن نظارنيست اگر نداريم بروند.
آقا ميرزا محمود- امروز چشم تمام انجمن ها باين مجلس است ما نميتوانيم بآنها جواب بدهيم كه تكليف مجلس نيست نظارت داشته باشد و حال آنكه سالها در اين مملكت عادت شده كه بيخود مردم را گرفته اند چه ضرر دارد كه هيئتى فقط براى نظارت بروند.
آقا ميرزا مرتضى قليخان- بشرط اينكه اگر نظار از مجلس رفتندو تحقيق شد مجازات تاخير نشود.
آقا سيد حسن تقى زاده- در اين خصوص هيئتى از مجلس در آنجا باشد يا نباشد كار نداريم اين فرع اصل است كه ببينيم در آنجا اداره استنطاق هست و وزير عدليه چنين اداره را تشكيل داده است يا خير بايد اين اداره استنطاق در عدليه معين شود خواه از مجلس باشد يا نباشد چندان مهم نيست عمده اين است كه زودتر بايد چنين اداره در عدليه داير شود.
صديق حضرت- چون اين مطلب مهم و پوليتكى است و امروز هم ما عدليه صحيح و منظكم نداريم بايد از طرف مجلس كاملا باين امر رسيدگى و تحقيق شود.
وكيل الرعايا- بنده عرض ميكنم كه مجلس تحقيق و استنطاق علنى باشد اشخاصى هستند كه ميروند نظارت ميكنند نميگذارند حقشان ضايع شود ديگر هر كس را احضار ميكنند از روى قانون رفتار شود كه تعديات بيجا نشود.
رئيس- بالاخره بايد بموجب قانون راى گرفته شود مذاكره هم شده عجاله اگر خواسته باشيد كه راى گرفته شود والا طرف صبح يا عصر فوق العاده تشكيل شده راى گرفته مى شود.
آقا سيد مهدى- راى براى چيست؟
رئيس- راى براى اينست كه از مجلس هيئتى براى نظارت برود يا نه.
آقا ميرزا فضلعلى آقا- راى بايد در موقعى باشد كه تمام حاضر باشند نه اينكه بعضى بروند و راى خود را اظهار نكنند.
آقا مير عماد- آيا اينشخص را قاتل ميدانيد يا خير اگر در پيش او سندى درآمد و معلوم شد كسى با او شريك بود او را استنطاق كرد تحقيق شود والا محض اينكه با فلانكس راه رفت نميشود متعرض او شد.
رئيس- اينمطلب معلوم نشد باشد از براى مجلس بعد مذاكره شود آنوقت راى گرفته شود.
محقق الدوله- خوب است موضوع راى را بفرمائيد تاهمه ملتفت شوند.
رئيس- گفتم محض اين است كه ببينيم آيا هيئتى برود يا نه؟
محقق الدوله- وكلا نبايد بجزئيات مداخله كنند و بعضى حرفها بزنند اينطور كه گفته شد بموجب راپورتى كه از اداره نظميه داده شده نسبت بكسى سختگيرى نشده است گويا باين اندازه هم كه گفته شد اغراق باشدلابد فردا هم راپورت ميرسد.
رئيس- فردا صبح مجلس فوق العاده تشكيل ميشود كه در اين باب گفتگو شود در خصوص وقت مجلس هم معين شود كه صبح باشد يا عصر.
مفتخر الممالك- عجاله بجهت رسيدگى بمطالب مهمه و وضع قوانين نميشود مجلس طرف عصر باشد زيرا كه وقت كم است بايد از طرف صبح باشد.
 (مجلس ختم شد)
</section>
<section type="session" number="145">
جلسه: 145
مذاكرات روز 5 شنبه 26 رجب دارالشورايملى‏
خلاصه مذاكرات روز 3 شنبه 24 را آقاميرزا طاهر قرائت كردند.
اسدالله ميرزا- نواب والا شاهزاده مبشر السلطان از طرف اهالى لرستان بوكالت انتخاب شده اند چندى قبل اعتبار نامه ايشان بدفتر مجلس فرستاده شده و بمهر مجلس هم رسيده است صنيع الدوله رئيس هم در سابق رسيدگى كرده اند چون تاكنون بواسطه كسالت مزاج نتوانسته بودند بمجلس مقدس مشرف شوند امروز حاضر شده اند (عموم وكلاى عظام تبريك گفتند).
مقبل لشكر- جواب لايحه كه از طرف انجمن جنوبى در خصوص جناب احتشام السلطنه رسيده بود كه ايشان را بمجلس مقدس دعوت نمايند چه داده شد؟
آقا ميرزا طاهر- بعد از قرائت نظام نامه مفصلا مذاكره مى شود و نتيجه گرفته خواهد شد (شروع بقرائت نظام نامه وزارت داخله شد پس از قرائت موادى چند مذاكرات لازمه بميان آمد.)
نايب رئيس- جماعتى ازطرف انجمنها آمده و لايحه نوشته اند خوانده شود خوانده شد قريب اين مضمون ما كه جمعى از نمايندگان انجمن ها هستيم در جلوى عمارت بهارستان حاضريم در باب استنطاق متهمين كه از طرف نظميه برخلاف وزارت عدليه فرستاده شود و احضار نامه از طرف وزارت عدليه فرستاده شود و احضارشود و در بيست و چهار ساعت هم استنطاق بعمل آيد و پس از تعيين تقصير مجازات داده شود برخلاف اين ترتيب ميرزا عباسقلى خان را بدون احضار نامه گرفته اند و چندين بيست و چهار ساعت گذشته است و هنوز استنطاق بعمل نيامده عجاله مستدعى هستيم مادامى كه در وزارت عدليه مجلس استنطاق معين نشده مقرر داريد كه انها را بضمانت ضامن معتبر رها كنند تا در موقعى كه در وزارت عدليه مجلس استنطاق تشكيل شود حاضر مى شوند و اگر باين ترتيب استنطاق تاخير بيفتد اسباب اشكال و زحمت خواهد شد.
حاج محمد اسمعيل آقا- عرض ميكنم تاخير استنطاق اسباب توليد فتنه مى شود.
حاج امين الضرب- اگر مجلس استنطاق طول دارد آنها را مرخص نمايند و ضامن معتبر بگيرند تا بعد مجلس استنطاق داير شود.
سيد الحكما- ديروز قرار شد كه هريك از وكلا يكنفر مؤثق را معين نموده بيست و چهار نفر معين شده اند آنها هم در عريضه خود بيست و چهار ساعت را معين كرده اند خوب است آن اشخاص حاضر شوند و امروز استنطاق بعمل آيد.
نايب رئيس- ديروز در اينجا بيست و چهار نفر معين شد بايد بوزارت عدليه نوشته شود كه محض نظارت در عمل استنطاق آنها را در موقع احضار نمايند اين ترتيب بروز شنبه خواهد افتاد حالا گفتگو در اين است كه آيا اينها تا روز شنبه محبوس باشند يا اين كه با ضامن معتبر مرخص شوند و هر وقت لازم است حاضر شوند.
آقا سيد حسين- با ضامن صحيح مرخص شوند.
آقا ملا حسن وارث- همينطور كه حاج محمد اسمعيل آقا گفتند تاخير استمنطاق اسباب توليد فساد ميشود.
نايب رئيس- گويا ديگر مجال مباحثه نيست ديروز آنچه بايست گفتگو شود شد و اشخاصى براى استنطاق معين شدند حال بايد ببينيم اين اشخاص محبوس باشند تا روز شنبه يا مرخص شوند و در موقع حاضر شوند (گفتند با ضامن معتبر مرخص شوند)
مستشار الدوله- ما نبايد در قانون اختلال نمائيم اين كه گفتند استنطاق در بيست وچهار ساعت زياد طول نكشد اين مطلب اشتباه شده است آنچه در همه جا رسم است اين است كه اگر كسى متهم است و او را گرفتند بايد در بيست و چهار ساعت اطلاع برئيس محكمه استنطاق داده شود نه اين كه استنطاق زيادتر از 24 ساعت نشود بلى اين اشخاص كه گرفنه شده اند البته از محترمين هستند و در تضييع شان آنها حرفى نيست گويا سه نفر را گرفته اند يكى ميرزا عباسعلى خان ديگرى پسر او يك نفر ديگر هم پسر حاج محمد رحيم طهباز است در حقيقه او خيلى محترم است خوب است او را مرخص نمايند و هر كس ضامن معتبر ميدهد مرخص شود و لازم نيست مجلس در حق همه يك طور حكم بدهد و مجلس نبايد در اين خصوصها گفتگو نمايد.
آقا سيد حسن تقى زاده- دو چيز متناقض در خارج شهرت دارد يكى اينكه مجلس در اين كار مداخله دارد يكى ديگر اينكه گفته ميشود در اين خصوص همين اشخاص كه ديروز راى داده شده كه نظارتى از طرف مجلس در آنجا باشد عقيده بنده اين است هر چه زودتر مجلس استنطاق معين شده و اين اشخاص كه ماخوذ شده استنطاق شوندو تازمان انعقاد مجلس استنطاق از اين اشخاص ضامن گرفته مرخص نمايند.
نايب رئيس- آخر راى چه باشد آنچه از انجمنها رسيده در خصوص پسر حاج عبد الرحيم تهباز و ميرزا عباسقلى است عجاله در باب اين دو نفر راى گرفته مى شود.
آقا سيد حسين- راى داده ميشود كه هر كس كفيل و ضامن داشته باشد مرخص شود. اينكه ميگويند ميرزا عباسقلى صاحب انجمن است بصرف اين مطلب نميشود هر كس مقصر شد بايد مجازات شود.
حاجى سيد نصرالله- سايرين هم تقصير شان معلوم نيست بايد همه با ضامن مرخص شوند و هر وقت لازم شد احضار شوند.
آقا ميرزا محمود خوانسارى- در شرع مقدس ما اين طور است تا كسى تقصيرش ثابت نشود نبايد حبس شود.
مستشار الدوله- اگر ميخاهيد حرفى بزنيد قوانين را بهم نزنيد شما ميخواهيد در اينجا زندگى كنيد منوط بامنيت است اشخاصى كه ظن مى رود بتقصير آنها بايد بدقت استنطاق شوند آنچه معلوم است پسر حاج عبد الرحيم تهباز بى تقصير است ميرزا عباسقلى هم خيلى ضامن دارد از تمام انجمن ها هم اظهار شده البته اظهارات انجمن ها را هم بايد قبول كرد ولى در باب ان دو نفر كه پيش گرفته شده بودند از يكى از آنها همان شب در ضمن استنطاق بعضى مطالب مفهوم شده است عجاله همان دو نفر اول مرخص شوند.
آقا ميرزا فضلعلى آقا- به بينيم اينها آنجا بمانند تا روز شنبه كه مجلس استنطاق تشكيل بايد يا اينكه بروند و هر وقت لازم شد احضار شوند هيچ فرقى نمى كند آنها هر چه از اسناد داشتند البته گرفته شده در اين صورت ضامن بدهند كه روز شنبه حاضر شوند.
آقا ميرزا محسن- مطلب آقاى مستشار الدوله اين است كه از روى قانون نمى شود اشخاصى كه تقصير آنها باندازه مفهوم شده است مرخص شوند.
آقا ميرزا فضلعلى آقا- بر حسب قانون شرع كه تقصير آنها هنوز معلوم نيست بقانون مشروطيت هم كه ما نمى دانيم هنوز قانون وضع نشده است.
حاج محمد ابراهيم- شما تا بحال از نظميه هيچ استفسار كرده ايد كه آنها هيچ استنطاق كرده اند چيزى معلوم شده است يا خير خوب است اطلاعات آنها را بخواهيد (گفته شد نظميه هنوز اقدامى نكرده است و از مجلس تكليف خواسته بود.)
مستشار الدوله- گويا نتيجه مذاكرات اين شد كه از پسر حاج محمد رحيم و ميرزا غباسقلى خان ضامن گرفته شود و همين امروز مرخص شوند آن چهار مى را نمى دانم ولى بر حسب استنطاق شب اول كه بعضى كا غذها از او ابراز شد راى نمى دهم كه مرخص شوود يكمطلبى را عرض كنم وكلائى كه قواى معنوى آنها متزلزل است خوب است به مجلس حاضر نشوند.
آقا سيد مهدى- يكمطلبى را حاج محمد اسمعيل آقا گفتند كه موهم است آنهائيكه اين لوايح را نوشته اند همهمشروطه خواه هستند و همه را هم بر وفق قانون نوشته اند اما اين كه گفته شد تاخير استنطاق اسباب فتنه و مفسده مى شود معنى ندارد.
آقا ملا خسن وارث- آخر تا حال هر چه كرده اند بر خلاف قانون بوده است شايد حالا هم بخواهند اين ها را تا دو ماه ديگر حبس كنند آنوقت البته مفسده مى شود.
بايب رئيس- عجاله راى اين شد كه از اين دو نفر ضامن گرفته شود و مرخص شوند و آن دو نفر بمانند تا روز شنبه استنطاق شوند (تلگرافى از لاهيجان رسيده بود قرائت شد از از اين كه حكم شده انجمن آنجا موقوف و تابع انجمن گيلاتن باشند شكايت كرده بودند و درخواست امر و اجازه ببقاى انجمن خودشان نموده بودند.)
نايب رئيس- چون گيلان را ولايت فرض كرده ايم در اين صورت ساير انجمنها بهم خواهد خورد.
ثقه السطنه- لاهيجان از شهرهاى معتبر گيلان است و بايد انجمن داشته باشد.
دبير رسائل- لاهيجان ربطى برشت ندارد هميشه از مركز حاكم بجهت آنجا ميرفت بلوكات دارد نمى شود آنجا انجمن نداشته باشد
آقا سيد حسن تقى زاده- مضمونا اين تلگراف يكدفعه قرائت شد اين دفعه دوم است مجلس از ترتيب خودش خارج شده است مجلس نبايد در جزئيات گفتگو نمايد و راى بدهد مثل حكم هاى حكومتى آنروز كه گيلان مطرح شد بنده از اشخاصى هستم كه گيلان را ايالت مى دانستم بالاخره اكثريت آرا براين شد كه ولايت باشد پس در اين صورت نميشود بجهت هر مطلب جزئى هر روز راى گرفته شود و تمام حرفها آنروز اين بود كه انزاى نمى تواند انجمن ولايتى داشته باشد ديگر ملاحظه لاهيجان را نكرده بودند.
نايب رئيس- صحيح است آنروز راى گرفته شد كه گيلان ولايت است من هم با شما هم عقيده هستم در ايالت بودن آن ولى انجمن لاهيجان خواهش كرده است كه باقى بماند ..
حاج امين الضرب- اين جا يك تفاوتى هست ازلى نميتواند اين حرف را بزند كه حكومت آنجا از مركز ميرود لنگرود هم نميتواند بگويد ولى لاهيجان اين طور بود كه حكومت از مركز مى رفت اينها با هم فرق دارد.
آقا سيد حسن تقى زاده- اينكه شما ميگوئيد مثل اينست ك لاهيجا از گيلان مجزى باشد اگر اين طور باشد فردا خلخال هم ميخواهد از اردبيل جدا باشد مطب اين است كه گيلان ايالت است و بايد هر حاكم كم نشين انجمن الايتى داشته باشد.
صديق حضرت- خوب است در آنجا انجمن بلدى داير باشد كه خيلى مختصر تفاوت باانجمن ولايتى دارد.
آقا سيد محمد جعفر- مجلس رايى كه داده نميشود ترديد كرد.
دبير رسائل- بموجب نظامنامه گويا اهميت داشته باشد كه انجمن ولايتى داشته باشد وكيل از هر جا كه پذيرفته شد بايد انجمن هم باشد.
آقا ميرزا طاهر- پس اگر از كودكان از گرگان رود هم وكيلى بيايد ما قبول نميكنيم؟ هر جا كه صاحب وكيل شدند وقتيكه آمدند ما آنها را خواهيم پذيرفت.
حاج امام جمعه- بنده هم از اشخاصى بودم ك گيلان را ولايت ميدانستم اين اشخاص مردمانى هستند مشروطه طلب پس خود آنها از استحضا باصل مطلب و صادرگرديدن را ى مجلس راضى نخواهند شد كه در راى مجلس ترديد بشود گذشته اگر مجلس چنين رائى را بدهد انوقت از سى جا متجاوز شكوه خواهند گرد و انجمن خواهند خواست پس خوب است اهل لاهيجان هم انجمن بلدى تشكيل كنند كه اگر مقصود رفع ظلم است بعمل آمده باشد و در راى مجلس هم ترديد نشود.
آقا ميرزا ابراهيم- در تمام ايران آيا شهرى داريد مثل لاهيجان كه انجمن نداشته باشد
آقا سيد حسين- متذكر ميشوم رايى كه در مجلس داده ميشود زود فراموش ميگردد.
وكيل التجار- در خصو ص آن رايى كه داده شد در رشت انجمن ايالتى نباشد درست ملاحظه شود آن راى از خارج داده شد ولى در هر حال راى مجلس تغيير ناپذير است.
حاج امام جمعه- تخطئه براى مجلس نكنيد.
وكيل التجار- اينكه گفته شد در بين انجمن بلدى يا ولايتى تفاوتى نيست خيلى تفاوت دارد انجمن ولايتى ناظر در امور حاكم است ولى انجمن بلدى اين طور نيست از قرار تلگرافى كه در خارج شد گويا ماموينى كه برشت رفته اند براى ترتيب انجمن ولايتى بانزلى هم رفته اند كه انجمن بلدى تشكيل دهند در صورتيكه در خود رشت هنوز تشكيل نشده است علاوه اين مامورين چنين ماموريتى در خصوص انجمن بلدى نداشتند.
سيد الحكما- آيا اين مجلس ميتواند يك شهرى را جزو ولايت ديگر قرار دهد يا نه بعد از دادن ان راى ديگر جاى گفتگو نيست.
نايب رئيس- گويا حكم اكثريت اين است رايى كه در مجلس داده شد تغيير نخواهد كرد. خوب است همانطور كه صديق حضرت گفتند بآنها جواب داده شود كه انجمن بلدى باشد.
دبير رسئل- انجمن بلدى با انجمن ولايتى خيلى فرق دارد انجمن ولايتى از براى جلو گيرى از تعديات حاكم است گويا آنها بانجمن بلدى راضى نشوند.
نايب رييس- ما غير از مشايعت اكثريت راى مجلس چاره اى نداريم آن وقت راى دادن كه رشت ولايت است و حالا هم اكثريت آرا بر اين است.
آقا شيخ حسين شهيدى- شش ماه است كه در اين مجلس مقدس حاضر هستم و در اين مدت از وجود خود فائده براى ملت عائد نديدم و در اين مدت 6 ماه قريب دو هزار تومان ضرر بر من دارد آمده است مستدعى هستم كه مجلس مقد دو ماه وقت بدهد بروم بكارهاى خود رسيدگى نمايم و مراجعت كنم.
محقق الدوله- از اينجا تا قزوين مجلس نميتواند دو ماه وقت بدهد.
آقا شيخ حسين شهيدى- كار هاى من خيلى بهم مهم است غير از اين مدت نمى توانم اصلاح نمايم.
آقا سيد حسين- يكماه مدت داده شود عيب ندارد.
آقا شيخ يوسف- اين انجمنها كه در
ا بلاد تشكيل شده سابقا گفتگو شد كه كميسيونى تشكيل شود و معين نمايند كه كدام دشهر حق تشكيل انجمن ايالتى و ولايتى دارد و كدام شهر بايد بلدى تشكيل دهند.
</section>
<section type="session" number="146">
جلسه: 146
مذاكرات روز شنبه 28 رجب دارالشوراى ملى‏
خلاصه مذاكرات روز شنج شنبه 26 را آقا ميرزا مرتضى قليخان قرائت كردند قبل از انعقاد مجلس در خصوص يكنفرقاتل كه از تنكابن آورده بودند گفتگو شد.
آقا مير عماد اظهار داشتند كه اين شخص سه ساعت زنده بود و قاتل خود را هم گفته است چه كسى بوده و وصى خود را هم جناب حجه الاسلام آقاى آقا سيد عبدالله را معين نموده كه هر طور راى مباركشان علاقه بگيرد اصلاح كنند در خصوص اجازه مرخصى آقا ميرزا حسين شهيدى گفتگو شد. حاجى ميرزا فضلعلى آقا اظهار داشتند كه زياده از يك هفته حق ترخيص نيست.
آقا ميرزا فضلعلى آقا- اگر شخصا از رئيس اذن گرفته شود بيش از يك هفته حق ندارد اذن بدهد والا اذن مجلس محدود نيست.
در اين موقع شروع شد بقرائت نظامنامه وزارت داخله پس از قرائت چندين فصل مذاكرات لازمه بميان آمد حاج امين الضرب كه امروز بسمت نيابت حاضر بودند در وقت انعقاد مجلس مذاكره و اكيدا از ساير وكلاى عظام خواهش كردند كه يكساعت و نيم از دسته گذشته مجلس منعقد ميشود و همگى حاضر شوند ورقه استعفائى كه از طرف صنيع الدوله رئيس سابق مقدس رسيده بود قرائت شد قريب باينمضمون)
حضور ذيسعادت ظهور وكلاء عظام ادام الله تاييد اتهم در بدو تاسيس اينمجلس كه تنها باعث سعادت ملت و آبادى مملكت بود بعضى نظر بحسن ظنى كه باين بند داشتند بريا ستم منتخب كردند و چون برحسب نيت صاف خود چنين اقدامى را نموده بنده هم قبول كرده و كفى بالله شهيدا آنچه لازمه كوشش و سعى بود فرو گذار نكردم. اگر قصورى ميشد علت آن بود كه اسباب فراهم نبود و هر چه هر روزه بر خدمات خود افزودم نتيجه بعكس بخشيد و رفته رفته زحمات صادقانه ام در خفيه ماند بلكه علنا درهعبر ها بد گفتند بلكه تهديد بقتلم كردند اينك بدون هيچ شكايتو گله عرض مينمايم و استدعا ميكنم كه اين استعفاء سومم را پذيرفته و بهمان وكالت اگر سزاوار هستم قبولم فرمايند.
حاج سيد نصرالله- شهد الله همين است كه نوشته اند و ابدا اغراق ندارد.
آقا شيخ يوسف- با كمال تاسف بايد قبول كرد.
آقا ميرزا فضلعلى آقا- اگر احتشام السلطنه نبودند فى الحقيقه مايه تاسف فوق العاده بود.
نايب رئيس- جواب چه نوشته شود.
حاج سيد نصرالله- نوشته شود از روى اضطرار در كمال تاسف قبول شد.
آقا شيخ يوسف- اميد است كه در همان وكالت خودشان هم خدمات نكمايان خود را بروز بدهند.
آقا ميرزا محسن- در مسئله رئيس چه بايد كرد.
خياط باشى- بايد از طرف مجلس احتشام السلطنه خواسته شوند.
آقا ميرزا فضلعلى آقا- توجه نمائيد بهتر اين است كه بدايه ايشان را انتخاب نمائيد تا اگر محظورى هم در بين باشد مرتفع گردد و بدون عذر بمجلس حاضر شوند.
اسد الله ميرزا- اولا اظهار تاسف مينمايئم از استعفاب صنيع الدوله و بعد از قبول كردن اين استعفا غير از احتشام السلطنه كسى را براى اين كار از ايشان بهتر نيمدانيم ولى محظورى در بين هست كه آنروز آقا ميرزا فضلعلى آقا در حضور همايونى گفتند و اعليحضرت همايونى فرمودند احتشام السلطنه ماموريت مهم دارد و ما هم اسم او را در كميسيون معرفى كرده ايم حال اگر صلاح ميداند انتخاب ايشان بشود از براى رياست و بعد ايشانرا بخواهيد چنانچه امر مهى را هم در پيش داشته باشند چه ضرر دارد دو ماه بروند و بعد از آن بيايند مشغول انجام خدمت باشند در اين مدت هم وثوق الدوله از براى نيابت رياست حاضر هستند.
آقا ميرزا فضلعلى آقا- مسئله وكالت اگر چه مهم است ولى رياست مجلس خيلى مهمتر است حالا اگر ما احتشام السلطنه را از حضور همايونى بخواهيم شايد پاره از معاذير در ميان بيايد ولى اگر بعنوان رياست بخواهيم ديگر جاى عذر باقى نخواهد ماند. پس خوب است راى گرفته شود از براى رياست ايشان بعد ايشان را بخواهيم.
آقا ميرزا مرتضى قليخان- اين مطلبيكه فرمودند در صورتى است كه تمام اهل مجلس ايشانرا بشناسند و ما وكلا ولايات كه اينهمه از استعفاى صنيع الدوله اظهار تاسف مينمائيم جهه آنست كه مدتى است با ايشان معاشرت كرده و ايشانرا ميشناختيم حالا ما احتشام السلطنه را نمى شناسيم خوب است چند روزى بمجلس تشريف بيآورند پس از شناسائى آنوقت انتخاب شود.
وكيل التجار- در خصوص اتشام السلطنه انتخاب شوند بنده هيچ نيمشناسم و نديده ام گذشته معلوم نيست كه ايشان از شغل ديوانى خود استعفاء داده باشند عجاله خوب اس اول استعفاء بدهند و در مجلس حاضر شوند و آنوقت انتخاب شوند.
آقا ميرزا فضلعلى آقا- دو مطلب است يكى استعفا از شغل ديوانى آنرا كه استعفا دادند و ديگرى حضور بمجلس ولى از براى انتخاب رياست قبل از وقت بمجلس آمدن لازم نيست.
آقا ميرزا محمود خوانسارى- ماسى نفر كيل ازطهران داريم كه همه ميگويند احتشام الساطنه آدم خوب و قابل اين كار است ولى نود نفر وكلاى ولايات ايشان را هيچ نديده اند و نشناخته اند چطور ميشود كه آنها راى بدهند پس خوب است مجلس ايشان را بخواهد بعد از حضور چند مجلس آنوقت انتخاب كنند.
حاج سيد عبد الحسين شهشهانى- ترتيب انتخاب حاليه صحيح نيست اگر شما احتشام السلطنه را آدم صحيح ميدانيد همان دو روز تشريف بياورند معلوم ميشود اينطوركه آقا ميرزا فضلعلى آقا ميگويند حالا انتخاب شود شايد اكثريت آراء نشد آنوقت توهين ايشان خواهد شد.
آقا سيد حسن تقى زاده- يك نفر وكيل را برياست انتخاب نكردن توهين نميشود.
حسام الاسلام- بنده عرض مينمايم اول احتشام السلطنه را بخواهيد وارد مجلس بشود بعد انتخاب كنيد.
محقق الدوله- يك استدعا دارم كه نظامنامه داخلى را بخواهيد ملاحظه شود و از روى آن رئيس را انتخاب نمائيد.
آقا ميرزا محسن- لازم نيست الان فورى رئيس انتخاب شود شايد اكثر ميخواهند بروند فكر نمايند و بعد شخصى را معين كرده منتخب نمائند.
وكيل الرعايا- لازم نيست منحصر جناب احتشام السلطنه بشود ماچند نفر از طهران كسر وكيل داريم اعليحضرت هم فرمو دند كه كسر وكلا انتخاب شود خوب است اين وكلاء را هم انتخاب نمائيد شايد اشخاصى كافى در آنميان باشند آنوقت رئيس انتخاب شود.
نايب رئيس- مطالب مخلوط نشود مسئله احتشام السلطنه چه شد؟ (همه گفتند بنويسيد فردا بيايند بمجلس)
نايب رئيس- در باب انتخاب رئيس گويا قرار چنين شد كه چند روز باشد و از روى تامل انتخاب شود.
محقق الدوله- نظامنامه داخله را آورده از روى آن رفتار شود رييس بايد فورا انتخاب شود.
حاج سيد نصرالله- لازم نيست كه همين امروز انتخاب رئيس بشود (نظامنامه داخلى را آورند و در اين خصوص قرائت شد معلوم شد كه انتخاب فورى در افتتاح مجلس است نه مطلقا).
آقا ميرزا محمود- گويا يقين باشد كه اختشام السلطنه بمجلس خواهند آمد حال امروز رئيس انتخاب شود چه ضرر دارد.
حاجى معين التجار- اين وكلائى كه باقى ماندند سى نفر را معين نمائيد بمردم بنمايند كه دوازده نفر را از آن ميان انتخاب كنند شايد در ميان آنها كسى باشد كه براى رياست هم صلاحيت داشته باشد.
رئيس التجار- گمانم اينست كه احتشام السلطنه را تمام ملت ميشناسند در اين موقع ايشان را جلب بمجلس نمائيد خيلى استفاده خواهيم نمود.
حسام الاسلام- نقيصه وكلا را انتخاب نمائيد حال مردم ميدانند چه اشخاصى را انتخاب كنند لابد اشخاص عالم با خبرت و بصيرت را انتخاب خواهند نمود آنوقت معلوم ميشود كه كى قابل و لايق است.
محقق الدوله- بموجب نظامنامه بقيه وكلا را بايد مجلس انتخاب نمايد.
و مال ولايات را بايد از وزارت داخله خواست (نظامنامه داخلى و نظامنامه انتخابات كه راجع باين خصوص بود قرائت شد.)
صديق حضرت- اين نظامنامه كه خوانده شد مال مجلس است و بصحه همايونى نرسيده و قانون نيست.
حاج سيد نصرالله- اين جا در مورد استعفا و فوت است ربطى بنقيصه ندارد. نائب رئيس- ما دو قسم وكيل داريم يكى وكيلى كه در مجلس بود واستعفا داده بايد بموكلين آنها اطلاع داد تا انتخاب كند ديگر وكلائى هستند كه ناقصند و از اول انتخاب نشده اند اينها با هم فرق دادند.
حاج سيد نصرالله- وكيلى كه هنوز ملت انتخاب نكرده او با خود ملت است ولى چند نفر هستند كه استعفا داده اند او را بايد مجلس انتخاب نمايد.
مخبر الملك- حالا كه اختلافى پيدا شده بين نظامنامه انتخابات و نظامنامه داخلى بايد باصل نسخه رجوع كرد گويا غلط چاپ شده باشد.
حاج محمد اسمعيل آقا- گويا چنين بوده كه اگر كمتر از شش ماه انتخاب جديد مانده باشد مجلس ميتواند انتخاب نمايد
وكيل التجار- بقيه وكلائيكه هنوز انتخاب نشدند بايد جدا خواست كه انتخاب بشوند.
آقا ميرزا محسن- وزير داخله كه معين ميشود بايد از او خواست.
محقق الدوله- در خصوص نواقص وكلا بايد رجوع بنظامنامه بشود ولى يك مسئله هست كه در خصوص وكيل زارعين و فلاحين چند ماه بنده زحمت كشيدم و ممكن نشد كه يك هيئتى جمع شده وكيل انتخاب نمايند بايد مجلس يك راى در اين خصوص بدهد.
صديق حضرت- مراسلاتى در دفتر موجود است كه بوزارت داخله نوشته شده و ايشان هم اعلان نوشتند و ببلوكات فرستادند حاضر نشدند پس فائده ندارد
سيد الحكما- هر جائى كه نايب الحكومه دارد بايد از نايب الحكومه خواست كه بوقت معين از هر دهى يكنفر را معين كرده بفرستند.
حاج سيد نصرالله- در ورامين يعنى در امام زاده جعفر جمعى پيش من آمدند و گفتند ما اسم مجلس را مى بريم شيخهاى آنجا تفنگ بروى ما ميكشند معلوم است كه حاكم نميگذارد كه انتخاب كنند.
حسام الاسلام- رئيس سلسله وجوه فلاحين و زارعين هستند كه بمانان ميدهند اگر از آنها انتخاب نشود بى فائده است.
وكيل الرعايا- فرق است بين حكام كه بعضى چيزى ميگويند و بر وفق آن عمل ميكنند و بغضى اظهارى ميكنند و بر خلاف آن رفتار ميكنند بايد بين اين دو فرق گذارده و در آنچه ميكنند و ميگويند تحقيق شود فقط بقول آنها اعتماد نميشود كرد.
حاج سيد نصرالله- نوشته شود بوزارت داخله كه تا فلان روز بايد نقصيه وكلا انتخاب شود بيشتر از آن نميشود مهلت داد.
آقا ميرزا محمود خوانسارى- يك نفر آمد ورقه آورد كه مرا اهل بلوك فشاپويه براى وكالت انتاب كرده اند من گفتم بايد بموجب نظامنامه باشد برويد نزد حكومت رفت آنجا و كسى مساعدت با او نكرد حال امدخه است خود را جزو انجمن اتحاديه طلاب كرده است.
نايب رئيس- حال اين مطلب هم بانيجا ختم شد كه نقيصه وكلا بوزرت داخله نوشته شود كه تاكيد كنند انتخاب شوند (دو تلگراف از لاهيجان رسيده بود قرائت شد مشعر بر امتناع آنها در ولايت بودن آنجا و تعطيل انجمن ايالتى در گيلان)
نايب رئيس- عقيده مجلس در اين خصوص چيست؟
محقق الدوله- جواب داده شده بدفتر رجوع نمايند از مجلس راى گرفته شده كه گيلان ولايت است نه ايالت.
حاج محمد اسمعيل آقا- تحقيق نمائيد حكومت لاهيجان از اينجا ميرود يا از رشت.
دبير رسائل- من فرامين انجا را دارم كه از زمان آقا محمد خان حكومت لاهجان از طهران ميرفته است حال اگر يكى دو مرتبه از رشت رفته است ربط باسن ترتيب ندارد.
حاج محمد اسمعيل آقا- ما بسابق كار نداريم در اين دوره اخيره ميخاهيم ببينيم حكومت از كجا ميرفنه است.
رئيس التجار- دستور العمل لاهيجان چطور نوشته ميشود عليحده است يا جزو گيلان است اين مسئله باعث اغتشاش است جواب هر طور بايد داده بشود بدهيد.
حسام الاسلام- شما مازندران را ولايت ميدانيد يا ايالت چنانچه آنروز محتشم السلطنه مى گفتند با اينكه چند شهر دارد هر جا يك ولايت باشد اما با انجمن لاهيجان منافاتى ندارد آنجا هم يك انجمن داشته باشد بعلت اينكه لاهيجان بارشت حكايت حيدرى و نعمتى زير بار آنها نميرود بايد انجمن داشته باشند.
رئيس التجار- آن روز رشت را ولايت كردند بجهه اينكه يك انجمن داشته باشد حالا هم ميخواهيد لاهيجانرا يك ولايت قرار بدهيد اين ترتيب صحيح نيست.
محقق الدوله- ما نميتوانيم در قوانين تصرف نموده و بر خلاف رفتار نمائيم بموجب نظامنامه ايالتى رشت ولايت شد يك انجمن حق دارند ديگر نميشود بر خلاف ان رفتار كرد.
آقا شيخ حسين- گفتند رشت ولايت است خيلى خوب ولى لاهيجان را ميگويند جماعتش خيلى است حالا اذن بدهيد كه آنها هم يك انجمن داشته و اينكه ميگويند بر خلاف است اينطور نيست مجلس خودش واضع قانون و ناسخ قانون است.
آقا سيد حسن تقى زاده- اگر بنا بود هر جزئيرا در تحت يك قانون در آورند و مخصوصا مذاكره شود ديگر مجلس محتاج بوضع قانون نبود اگر اينطور باشد بايد امام شهرهاى ايران همين گفتگو را بكنند از اول بايد در مجلس اين ملاحظه بشود ببينيد كدام يك انجمن لازم دارد كدام انجمن نميخواهد آنروز گفتگو شد جواب داده شد در آن روزيكه اين مطلب مطرح بود من جدا گفتم رشت ايالت است گفتند ولايت است و بجهه يك غلط اجبارى در محظور افتاديم حال راى داده شد كه گيلان ولايت است نميشود تغيير داد و اينكه ميگويند فساد ميشود اول اين مطلب را بايد ملاحظه كرد ولى بعد از وضع قانون ديگر نميشود بواسطه ياغى گرى آن قانونرا نسخ نمود هر كجا فساد ميشود بايد با قشون رفع كرد بموجب رايى كه داده شد لاهيجان حق انجمن ندارد اگر گيلان ولايت است كه لاهيجان جزو است و اگر ايالت است بايد همه جا انجمن داشته باشد است بايد همه جا انجمن داشته باشد.
نايب رئيس- آخر جواب اين مطلب چه شد؟ (جمعى گفتند كه راى داده شده كه ولايت است.)
نايب رئيس- پس جواب داده شود كه جواب همان است كه از مجلس داده شده تلگرافى از شيراز رسيده بود قرائت شد مضمون آن مشعر بود بر اينكه امنيت از اهالى سلب شده منشاء فساد و اغتشاش انجمن اسلامى است كه جمعى اسم خود را فدائى وطن گذاشته فتنه ميكنند سابقا كه از طرف وزارت داخله حكم باخراج مفسدين حكومت ملاحظه نموده عجاله مستدعى هستيم كه موجبات آسايش و رفاهيت عامه فراهم آيد.
نايب رئيس- بوزارت داخله رجوع شود.
وكيل التجار- بدوا تحقيق از وكلاى شيراز شود.
آقا سيد محمد جعفر- مكرر صبحت شده دو اين خصوص بايد از وزارت داخله امنيت آنجا را خواست يك مرتبه از طرف وزارت داخله نوشته شده بود كه دو نفر را تبعيد نمايند سواد كاغذ نظام السلطنه هم پيش منست ديگر بعد از فوت مرحوم اتابك نميدانم بازده دوباره چه طور شد گه اسباب فتنه فراهم شده است. تلگرافى از ارومى بتوسط آقاى آقا سيد حسن تقى زاده رسيده بود قرائت شد قريب باينمضمون شرح صدمات وارده كرارا مرض رسيده تاكنون مفاسد رفع نشده قشون عثمانى اتصالا مشغول فساد هستند آنجاها ئيكه گرفته شده هيچ حال ميخواهند جاهاى ديگر را هم بگيرند ديگر موكول بهمت وكلاى مجلس است اقبال السلطنه مشغول قتل و غارت اهل خوى متحصن در تلگراف خانه مسدعى قانون اساسى. تبعيد اقبال السلطنه. دخالت نايندگان دول متحابه در كميسيون سرحدى.
آقا سيد حسن تقى زاده- از ارومى هر روزه تلگراف ميآيد ولى در مجلس قارئت نميشود همين مسئله تصرف عساكر عثمانى آن محال را گويا راپورت هم بدولت داده شد. غرض آن نيست آن روز كه فرمانفرما رفت قرار شد فوج خمسه و سوار قزوين و غيره برود بجهه اينكه فعلا از قشون آذربايجان فايده حاصل نميشود آنهم رفته است آنجا نشته حتى راضى شده است كه جيره آ" ها رفته است آنجا نشسته حتى راضى شده است كه جيره آنها را هم خودش عجاله بدهد و بعد با او حساب شود ولى ابدا كابينه وزراء اقدامى نكرده اند يك فوج از آذربايجان حركت نكرده بود باقى حاضر بودند ولى جيره ميخواستند آنرا هم خودش راضى شده كه بدهد معهذا يك نفر سرباز از اينجا حركت نكرده و انهم همانجا مانده بنده بوزير جنگ گفتم خود فرمانفرما حاضر- است بدهد و تاكنون يك نفر سرباز هم حركت داده نشده.
سيد الحكما- خوبست بوزارت جنگ نوشته شود كهجدا حركت آنها را بخواهند.
آقا ميرزا مجحمود خوانسارى- از قرارى كه شنيدم سوار شاهسون را خواستد آصف الدوله گفته بود اينها پارسال خراسان بودند حالا شايد نروند قزاق را خواستند پلكونيك نگذاشت چند صندوق‏
فشنگ خواستند بفرستند بهجه الملك معطل همين كار است كه كرايه اين ها را نمى هند (در اين موقع آقاياناز كلارستان بمجلس آمدند.)
آقا سيد عبد الله مجتهد- اين آقايان از معززين علماى كلارستاق هستند و منظلم هستند ورقه تقرير جناب آقا شيخ ابو القاسم كلارستانى كه مراتب تشكيلات خود را تمديات وارده از طرف اشرار آنجا كه وابسته بنصرالسلطنه هستند داد قرائت شد از تعديات و مظالمى كه بآنها وارد شده بود بى نهايت باعضاى مجلس متاسف دست داد.
آقا سيد حسين- علت اينكه شپهدار هر روزه بر تعديات خود ميافزايد آنست كه تاكنون هر چه از دست او تظلم كردند كسى رسيدگى نكرد اگر تاكنون در يك محل مجازات داده ميشد هرگز از اين اتفاقات نميافتاد.
اگر پسر او را مجازات ميدادند اين طور نميشد هر چه واقع ميشود بمسامحه ميگذرد مسئله سالار مفخم همين طور مانده ساير مطالب هم همين طور.
آقا ملا حسن وارث- مجلس از وزراء وكلا و حجج الاسلام منعقد شد در مسئله سالار تحقيق شد پس از معلوم شدن كه بايد داده شود فراموش شد. (عريضه از اهل تنكابن در اينخصوص قرائت شد تلگرافى نيز از محل ثلاثه قرائت شد.)
آقا سيد محمد جعفر- مكرر عرض كرده ام كه دايره اين فتنه كشيده خواهد شد علت آن معلوم است كه هر چه متظلمين عرض مينما يند و كسى بعرض آنها رسيدگى نميكند روز بروز بدتر مى شود آن روز شاه فرمودند كدام قانون از مجلس صادر شده كه مجرى نگرديده حال همين را از وزرا بخواهند كه سپهدار ارا حاضر نموده استنطاق بشود پس از ثبوت مجازات داده شود.
آقا مير عماد- اقايان وكلا سپهدار را معزول كردند حاكمى مثل معتمد الدوله فرستاده شده بود خيلى خوب حركت كرد اين تحريكات را سپهدار كرد اسناد معتبر هم پيش من حاضر است كه مدلل اين تحريكات را او كرده است.
حاج محمد ابراهيم- بوزرا نوشتيد پنج روزه عمل را تمام كنيد نخواستند فرضا يك ماه طول كشيد و طورى نشد آنوقت چه بايد كرد.
آقا شيخ يوسف- اينكه مى گوييد دولت همراه نيست مراد از دولت در اينجا همين وزرا و امناى دربارى هستند و الا شخص شاه نهايت مساعدت را دارند.
آقا شيخ حسين- بنده در اوايل اين مجلس امتحان كردم كه مطالبيكه در اينجا گژفته ميشود به فاصله نيم ساعت به عرض همايونى ميرسد چنانچه عرض سابقم رسيد و من قسم خوردم آنچه صلاح است بگويم و اميدوازم اى عرض من بشاه برسد هر حكم كه از طرف شاه صادر ميشود اول بايد مقربين و نزديكان سلطنت قبول نمايند تنها بگفتن و قسم خوردن بدون غمل نميشود بالله مملكت از دست ميرود بايد همه وقت شخص اعليحضرت بتمام گماشتگان سلطنت بفرمايند كه دولت مشروطه شده است بآن طور رفتار نماييد.
حاج سيد عبد الحسين شهشهانى- عقيده بنده اين است كه اين عرايض را بحضور همايونى برسانند تا بدانند چه اوضاعى است و فرمايش آنروزى اعليحضرت ما را بيش از اينها اميدوار داشته.
آقا ملا حسن وارث- ميبينيم هر كس خيانت ميكند روز بروز ميكند و هر كس امين است مثل مشيرالدوله خانه نشين ميشود علاج اين كار بايد كرد.
وكيل الرعايا- عقيده بنده اين است كه اين شخص لايق هيچگونه امارتى نيست بايد تمام مناصب و مشاغل از او گرفته شود و مجازاتش بعد از رسيدگى و تحقيق داده شود.
آقا ميرزا محمود خوانسارى- ان روز كگه وكلا شرفيات حضور همايونى شده بودند اعليحضرت همايونى فرموده بودند هر مطلبى داريد از خود من بدون واسطه بخواهيد از اين مطلب مهم تر ندايم خوب است همين مطلب باساير مطالب كه تا حال مانده فهرست كرده از حضور همايونى در خواست شود.
آقا مير عماد- شش ماه تلگرافخانه از سپهدار گرفته شود تمام بلاد امن ميشود.
سيد الحكما- عقيده بنده اين است كه اين شكايت حضور همايونى عرض شود اصلاح خواهد شد.
وكيل التجار- مدتى است كه هر چه در اينجا مذاكره ميشود از اغتشاش ولايات بحرف ميگذرد و رفع نميشود منتهى خيلى كه سخت گيرى ميشود آن شخص را تغيير ميدهند و كس ديگرى بجاى او ميگذارند بايد مجدانه اقدام كرد تا تحقيق شود هر كس خيانتش معلوم شد از تمام شئونات خلع شده و آنوقت مجازات داده شود.
آقا سيد حسن تقى زاده- بنده عرض ميكنم هر كارى كه كرده است گذشته است فعلا كارى بكنيد كه بعد از اين كارى نكنند اگر عكس اين روزنامه هاى مجلس را پهلوى هم بگذاريم معلوم ميشود كه چيست اين مسئله هم ميرود روى مطلب ديگر مثل مسئله سالار مفخم ميشود اول آنها را درست كنيد بعد باين مسئله بپردازيد اگر بنا است بصرف گفتن تمام شود اقدام نكنيد والا كوشش كنيد تا بيك جائى منتهى گردد.
آقا شيخ ابراهيم- بايد از شاه خواست و از وزراء خواست كه اصلاح كنند.
حاجى ميرزا على آقا- اينها مطالب جزئى است مطالب كلى كه حضور همايونى شرفياب شديم خودشان فرمودند مملكت هرج ومرج شده علت آن است كه قوانين از مجلس بيرون نيامده جواب عرض شد كه قوه مجريه مخالفت دارد و ابدا مجازات در اين مملكت نيست بعد اعليحضرت توجه بوزرا فرمودند كه شما هم كوتاهى ميكنيد بنشينيد با هم يك فكرى در امنيت مملكت بنمائيد و مقصودشان اين بود كه درهمان مجلس گفتگو شود عرض شد كه در اين مجلس نميش. د كميسيونى از وزرا ووكلا تشكيل شده بنشينند قرارى بگذارند حال چند روزى ميگذرد كه وزرا نيامده اند يا ترديدى در راى ملوكانه پيدا شده يا وزرا بتسامح گذارنده اند بايد فهميد چه شده است (بالاخره در اين موضوع خيلى صحبت شد آقاى آقا سيد محمد مجتهد فرمودند كه بايد فردا وزرا را خواست و مطالب را بآنها فهماند و با همراهى آنها اصلاح اين مطلب را از پيشگاه همايونى خواست و قرار شود كه روز دوشنبه مجلس آمده در اين خصوص مذاكرات لازمه آيد.
</section>
<section type="session" number="147">
جلسه: 147
مذاكرات روز يكشنبه 29 رجب درالشوراى ملى‏
خلاصه مذاكرات شنبه 28 را آقا سيد محمد تقى قرائت كردند.
شروع بقرائت نظامنامه وزارت داخله شد بعد از قرائت چندين فصل حاج احتشام السلطنه كه از بدو تشكيل اين اساس مقدس بسمت وكالت انتخاب شده بودند و چندى بماموريت نصفيه امور سرحدى اشتغال داشتند و اين ايام بطهران آمده بود امروز بر حسب احضار مخصوص از طرف محترم مجلس مقدم ايشان را تبريك و تهنيت گفته صميمانه تاييدات ايشانرا خواستارشدند.
آقا ميرزا فضلعلى آقا- از تشريف آوردن آقاى احتشام السلطنه كمال تشكر را داريم.
آقا ميرزا محمود خوانسارى- ورود جناب حاج احتشام السلطنه را بسمت وكالت عرض تشكر ميكنيم.
آقا ميرزا محسن- الحمد الله كه بمقصود خود رسيدند و از تشريف آوردن ايشان كمال تشكر را داريم آقا ميرزا ابوالحسن خان وكيل شيرزا كه چندى بر حسب لزوم بفرنگستان مسافرت كرده و امروز بحمد الله بسلامتى و خرمى بمجلس آمده بودند چنين اظهار داشتند روزيكه از ينجا ميرفتم در خصوص بانك ملى سئوال كردم و گفتم اگر در فرنگستان از من سئوال كردند كه اين ملت غيور كه تا همه جا حاضر بودند و از بذل جان ومال در راه ترقى مملكت و رفاهيت ملت نكته مضايقه روا نمى داشتند چه ميكردند و از سايرين اطمينان خواستم كه حتى القوه كوتاهى نكنند در سفارتخانه ايران با يكى از اهالى خارجه در خصوص ايران و استقراض آن از خارجه و مضار و مفاسد آن مذاكره شد و آنشخص بى انئازه يك چنين خيالى را مذمت ميكرد و دلايل آن را هم بيان كرد و گفت چرا ملت خودتان تشكيل بانك نمى دهد در همين خصوص بنده لايحه نوشتم و بتوسط جناب تقى زاده فرشتادم حالا مى خواستم بدانم كه اين تزتيب بانك چه شد و چه اقدامى كرديد اينها كه شما مى نويسيد و ميخوانيد با اين ترتيب بى خود است اصل ملت هستيد بشما اطمينان دادند پس گو آن همه گفتگوهاى شما در اين خصوص؟
آقا ميرزا فضلغلى آقا- اقدامات شده است.
آقا ميرزا ابوالحسن خان- ايرانيان را ديگر جان بلب رسيده است دو چيز لازم داريد يكى ماليه و يكى عدليه از اين چيزها كه نوشته مى شود هيچ فائده ندارد تا پول نباشد هيچ كار پيش نخواهد رفت.
آقا ميرزا فضلعلى آقا- چون قانون اساسى ناتمام است اول آن تمام بشود بعد ترتيب ساير كارها داده شود.
آقا ميرزا ابوالحسن خان- بايد جنگ داخلى را كنار گذاشت اين تكليف علما است كه بنشينند اتفاق بكنند و طورى بنويسند كه با ترتيب امروزه باعث هلاكت ما نشود در اينخصوص تكليف ما نيست صحبت بكنيم بعضى نيبت ها بما خواهند داد بايد علما در اى خصوص اقدام كنند.
حسام الاسلام- صحيح است كه روح مملكت ثروت است بايد راه ثروت را پيداكرد.
آقا ميرزا ابولاحسن خان- اگر اين عرايض من صحيح است اقدام كنيد والا جواب بدهيد حيات اين مملكت بسته بثروت است شما وكلاى ملت هستيد اگر ملت حرف شما را ميشنوند زودتر تشكيل بانك بدهيد والا مشروطه مى خواهيد چه كنيد؟
حاجى معين التجار- جواب عرض نميكنم.
آقا سيد حسن تقى زاده- مذاكرات خيلى در اين باب سابق شده و بان ترتيب كه پيش گرفنه بوديم د ر خصوص بانك پنج سال ديگر هم پيشرفت نميكرد بواسطه آنكه استقراض با اصل تشكيل بانك مختلط بهم بود چندى قبل قرار شد كه هفته سه روز كميسيونى تشكيل شود كه در انجا از اين سه چيز گفتگو نمايند يكى بانك ديگرى دادن حقوق پارسله و يكى مميزى علمى در ابا بانك خيلى گفتگوها شده است و نزديك است عمل در اب بانك تمام شود و خود آ قا ميرزا ابوالحسن خان هم انشاء الله داخل آن كميسيون شده خواهند دانست كه ترتيب چيست و بعد از ختم آن كميسيون در مجلس هم عرض خواهد شد. مطلب ديگرى كه ميخواستم عرض كنم اين است كه هر وقت كابينه وزرائ تغيير ميكند ما پيش از وقت هيچ حرف نميزنيم و بموجب قانون اساسى كه نوشته شده انتخاب كابينه با اعليحضرت است ساكت ميمانيم صحيح است ولى مجلس در چيزهائى كهمحتاج اليه است بايد گفتگو نمايد نه بعد از ظهور فساد مثلا اگر هيئتى بر خلاف مشروطيت انتخاب شود مجلس نميتواند رد كند اگر كرد خلاف ادب خواهد بود چنانچه همين ترتيب تاحال بوده حال آمديم بر سر اين هيئت جديد كه پس از اينكه اطلاع درست انتخاب نشده حرف بزنيم صحيح نيست آن روز كه بيست نفر از وكلا حضور اعليحضرت همايونى رفتند مقصود كليه شو ر از وكلا حضور در خصوص كليه امور بود و قرار شد برگردند و كميسيونى از وزرا ووكلا تشكيل شد در. امورات گفتگو شود روز پنجشنبه تشكيل شده و همان وزراى هفتگانه و چند نفر از اهل كميسيون كه در سابق بودند با جمعى از وكلا در اين باب گفتگو نشود و مطلب را جناب ناصر الملك وزير ماليه با ساير وزراء حضور شاه عرض كنند كه در حخصوص انتخاب وزراء ترتيب اين است كه شاه يك نفر رابسمت رئيس الوزرائى اختيار فرمايد و او را بطورى اختيار بدهد كه هيئت وزرا را اوبهر طور كه صلاح بداند انتخاب كند حالا از خارج ميشنويم كه باز دولت ميلش اين است كه فلان شخص وزير جنگ بشود فلان شخص وزير عدليه نشود پس خوب است در باب دقتى بشود كه بعدها باز اسباب تعطيل كار نشود همين طورى كه در كميسيون گفتگو شد مجرى شود نه غير از آن.
مستشار الدوله- بلى در حضور حجج اسلام هم عرض شد گويا غير از آن ترتيب نميشود ترتيب ديگرى اخذ كرد و ترتيب مشروطيت نميشود مگر بصحت ترتيب اتخاب وزراء و آن ترتيب بر وفق مقصود حاصل نخواهد شد مگر باينكه وزراء با هم متجانس باشند و آن هم نيشود مگر باينكه رئيس الوزراء آزاد باشد در انتخاب ساير وزراء آنوقت ترتيب مسئوليت يكديگر معلوم خواهد شد اگر چه هنوز معلوم نيست كه اين هيئت انتخاب شده يا نه ولى علاج واقعه را قبل از وقوع بايد كرد.
حاج سيد نصرالله- اين ترتيب كه در كميسيون گفته شد بايد مجرى شود و اگر اين ترتيب بر خلاف شد و آمدند بمجلس نبايد قبول كرد بايد رد كرد.
مؤتمن الممالك- حجه الاسلام فرمودند كه بعد از شورا خطار ميشود.
آقا ميرزا ابوالحسن خان- در ساير ممالك همان طورست كه جناب تقى زاده فرمودند رئيس الوزراء بايد اقتدار و اختيار داشته باشد كه ساير وزراء را انتخاب نمايد و او مسئول است. رئيس الوزرا در انتخاب وزرا مجبور نيست بر فرض اعليحضرت شخصى رامعين فرمودند كه فان وزير را براى فلان وزارتخانه انتخاب ك او ميتواند تعبدا قبول كندولى مسئول است و بايد جواب بدهد.
وكيل التجار- تا امروز گويا عادت چنين شده كه رئيس الوزرا صاحب اقتدار نامه باشد بلكه ساير وزراء در تحت اختيار او باشند ولى نبايد اين طور باشد خوب است حدى براى آن قرار بدهيم.
رئيس التجار- اخر نتيجه چه شد؟
نايب رئيس- آن روز در كميسيون وزراء گفته شد و خواستند اينجا هم بگويند كه مجلس مسبوق باشد اگر باز هم لازم است بهيئت وزراء اخطار شود.
حاجى محمد اسمعيل آقا- با آن ترتيب كه آن روز در كميسيون گفتگو شد هرگاه بخلاف آن رفتار كردند اين مجلس با كمال جلادت بآن ها خواهد گفت كه اين يكساله شما هيچ از ترتيب مشروطيت نفهميده ايد و آنچه تكليف ما بود گفتيم.
حاجى معين التجار- گويا چند روز است كه قرار داد روس و انگليس تمام شده و يك اندازه اسباب وحشت مردم گرديده صورت آن قرا داد را هم گويا بوزارت خارجه فرستاده اند اگر چه ظاهرا مى گويند اين معاهده در استقلال ايران است ولى نمى شود اطمينان حاصل كرد بايد آن قرار نامه را چون در باب ايرانست رسما ما بدانيم و آن قرارنامه را بدهند و نوشته هم بدهند كه غير از اين صورت ظاهرى قراردادديگرى در خفا ندارند.
اسد الله ميرزا- از قرارى كه گفتند عهد نامه بين روس و انگليس در خصوص آسيا تمام شده و همانطور كه گفتند صورت آن عهد نامهرابايد بمجلس بفرستند يكى از مواد آن اين است كه در نفوذ پليتكى و تجارتى هر كدام طرفى را اختيار نمايند و يكچيز ديگر يهم در بين هست كه استقرار دولت ايران را اين دو دولت ضمانت كرده اند ان ماده اول را در روزنامجات نوشته اند پس بايد اين عهدنامه را خواست و ديد.
حاج امين الضرب- در يك سوادى ديدم كه اين ماده آخرى بيك طورى نوشته بودند اگر در حقيقت آنطور باشد خوب است ضررى ندارد ولى در هر صورت بايد آن عهد نامه را ديد.
آقا ميرزا ابوالحسن خان- لايحه از سفارت بوزير خارجه نوشته شده صريحا نوشته اند نفوذ اين دو دولت در مملكتى كه همسايه هستند نتساوى باشد يهنى انگليس در طرف جنوب و روس در طرف شمال و هيچيك از اين دو دولت در طرف ديگرى دخالت نكنند و من آن كلامى را كه حاجى امين الضرب گفتند نفهميدم و يك كلمه ديگر هم هست كه امورى كه از براى دولت ايران رخ ميدهد بكمك اين دو دولت فيصل بگيرد اين مطلب را هم نفهميدم پس بايد نوشت كه صورت عهدنامه را بفرستند بوزارت امور خارجه و استدعا ميكنيم كه صورت آنرا داده و بنويسند كه غير از اين قرارداد ديگرى نداريم ما بيش از اين سئوال و خواستن حق ديگرى نداريم.
حاج معين التجار- سفراى ما بايد بداند كه ترتيب اين مملكت حاليه بر خلاف سابق است سابق شايد راپورتى ميفرستادند و خوانده نميش ولى حالا بايد اينگونه راپورت ها را بوزارت خارجه بفرستند و از وزرات خارجه هم بمجلس بفرستند خوانده شده معلوم شود.
مستشار الدوله- بايد وزير امور خارجه را در يك مجلس خواست و از كليه معاهداتى كه شده مفصلا توضيح خواست و بما اطمينان بدهند كه از اين معاهدات ضررى باستقلال ايران بر نخواهد خورد.
حاج معين التجار- عرض ديگردارم اميدوارم كه بعد از انتخاب اين هيئت جديد وزرا طورى بشود كه اين مجلس انشاء الله بتواند مشغول كار خود شود تا حال كه مجلس بكار ديگران مشغول شده و بوظايف خود رفتار نميكرد بايد اين كابينه ما طورى انتخاب شود كه ديگر مجلس از وظيفه خود خارج نشود تا حال مجلس در حقيقه كار وزرا را انجام ميداد (لايحه از انجمن بلديه در خصوص تكميل نقيصه وكلا كه از انجمن اصلاح بآنجا نوشته رجوع كرده بودند بالايحه مرسله از انجمن مذكور قرائت شد.)
نايب رئيس- در مسئله انتخاب وكلا چه بايد جواب داد
صديق حضرت- در اين خصوص بلديه از وظيفه خود خارج شده است.
آقا سيد محمد تقى- بلديه فقط اخطار كرده است دخالت ننموده‏
نايب رئيس- پس خوب است جواب گفنه شود كه با وزرات داخله است بانجمن بلديه ربطى ندارد.
آقا سيد حسين- اين جواب بلديه است تكليف ملت چيست كه نقيصه وكلا را ميخواهند.
نايب رئيس- بايد بوزارت داخله نوشته شود و همين جواب ملت است.
آقا سيد حسين- آيا اين چند نفر را عموما بايد انتخاب كنند يا طبقاتى باشد.
نايب رئيس- بهمان ترتيب انتخاب وكلاى سابق انتخاب ميشوند.
آقا سيد حسين- پس بايد از طبقاتى كه وكلاى آنها باقى است اطلاع داده شود كه تا پانزدهم شهر آتيه حاضر شده وكلاى خود را انتخاب نمايند مجلس هم در اين باب اقدامى بايد بنمايد.
نايب رئيس- البته اقدام خواهدشد.
آقا سيد حين تقى زاده- ما در ترتيب صحيح هيچ اقدامى نميكنيم و اهميت نميدهيم ولى بايد اينها را مراعات كرد كه خيلى اهميت دارد ما آنچه بمجلس وارد شد مثل اين كه از آسمان نازل شده ميخوانيم آنچه از بلديه بيايد بايد بتوسط حكومت باشد اگر حكومت نباشد بتوسط وزارت داخله بفرستند آن وقت وزارت داخله خواهد ديد اگر جواب دارد مى دهد والا بمجلس مى فرستد در آنجا هم كسر وكلا را بايد از وزارت داخله خواست (لايحه ديگر از بلديه زسيده بود كه در باب گندم بوزارت ماليه نوشته شد كه چه مقدار ميتوان جنس ديوانى را حاضر نمايند. وزير ماليه جواب داده بودند كه هنوز دستور العمل از كميسيون ماليه نگذشته است كه جنس موجودى ديوان معلوم خروار از قرار خروار شش تومان داده شود بلديه نان را از قرار ششصد دينار خواهد فروخت.
نابى رئيس- گويا اشتباه در گندم ديوان شده است جواب داده شود كه هنوز جنس دولتى معلوم نشده است كه چه مقدار موجود خواهد شد.
آقا ميرزا فضلعلى آقا- ديروز درخصوص تعيين رئيس گفتگو شد و امروز وقت دير شده خوب است فردا يا روز سه شنبه انتخاب شود.
لسان الحكما- د رمسئله مرض كه در باد كوبه است خيلى در اين باب تقصير مى شود سرعت مرض بيش از اينهااست بايد زودتر جلوگيرى كرد.
نايب رئيس- جناب محتشم السلطنه آن روز كه اينجا بودند گفتگو شده گفتند فردا مجلس داريم در اين خصوص مذاكره كرده اقدام صحيح خواهد شد.
رئيس التجار- اين ديگر مسئله سرحدى نيست كه اسبابش موجود نباشد شوخى نيست دو ساعت بنشينند گفتگو كرده تمام كنند.
حاجى معين التجار- چند روز قبل ميگفتند كه همان در بادكوبه است حالا ميگويند تا استارا آمده است زودتر بايد جلوگيرى كرد و در اين موارد قطع مراوده از همه چيز بهتر است.
اسد الله ميرزا- گمان ميكنم كه صبر كردن تا وكلا بوزرا گفتگو نمايند صحيح نباشد بهتر اين است كه بوزرا نوشته شود فور طبيبى روانه نمايند.
وكيل التجار- ميدانيد كه شدت سريان اين مرض بيش از اينها است كه بنشينيم اينجا بحرف تمام كنيم و در سواحل دريا چند مكان است كه بار انداز و بندر است كار يك نفر طبيب نيست كه در همه آن جاها بتواند جلوگيرى نمايد چاره نيست مگر اين كه يك مدتى قطع مراوده بشود.
صديق حضرت- هر جا كه بندر صحيح و گمرك خانه باشد آنجا طبيب هم دارد خوب است تلگراف بشود ديگر كخانهاى آنجا كه ترتيب قوانين و جلوگيرى را فراهم بياورند.
نايب رئيس- اگر صلاح است چيزى بوزارت داخله نوشته بشود كه طبيبى بفرستد برود.
مخبر الملك- الان گفتگو شد كه ما نبايد دخالت در اجرائيات بكنيم در يان صورت خوب است از ايشان همان جلوگيرى را بخواهيد باقى با خودشان است‏
وكيل الرعايا- صحيح است ما نبايد داخل اجرائيات بشويم ولى بايد از تمام وزارتخانها پزسيد كه شما در اين مدت آن كارى كه براى ايران كرده ايد بنويسيد به بينيم چيست.
مخبر الملك- اين مسئله ديگريست و خارج از گفتگوى ماست.
</section>
<section type="session" number="148">
جلسه: 148
مذاكرات روز سه شنبه غره شعبان المعظم دارالشوراى ملى‏
خلاصه مذاكرات روز يك شنبه 39 را آقا ميرزا طاهر قرائت كردند.
نايب رئيس- در خصوص تلگرافى كه از مجلس مقدس بوزير دربار مخابره شده بود جواب رسيد كه اعليحضرت همايونى چنين فرمودند گه بين مجلس و شخص اعليحضرت بينونيت و مغايرتى نيست تا آنكه قاتل بشويم شخص واسطه لازم است كه مراتب را بعرض همايونى برساند بلكه بايد در هر موقع كه مطلبى لازم باشد بايد حضورا وكلا بحضور همايونى عرض نمايند بنابراين امروز كميسيونى مشتمل بر شش نفر انتخاب ميشوند كه عصر در صاحبقرانيه بحضور اقدس اعلى جويند و مطالب را شفاها عرض كنند.
حاج محمد ابراهيم- اين شش نفر خواهند رفت ولى مطالب را بواسطه اينكه نميتوانند كماينبغى عرض كنند معوق ميماند.
سيد الحكما- قرا ر چنان بود كه اول مجلس قانون خوانده شود.
نايب رئيس- امروز چند فقره كار داريم يكى در خصوص تعيين اين هيئت بجهه شرفيابى بحضور همايونى يكى هم تلگرافاتى كه از تبريز رسيده است ديگرى در خصوص انتخاب رئيس مجلس حالا بايد ديگرى از اين مسائل مطرح شده نتيجه گرفته شود.
وكيل التجار- گويا اين مسئله خيلى صحيح است و نبايد بين اعليحضرت و مجلس مغايرت باشد منتهى ان اشخاصى كه ميروند بايد مذاكراتى كه ميشود پروگرام ان نوشته و در مجلس قرائت شود بعد در حضور همايونى نمايند.
آقا ميرزا محمود خوانسارى- اشخاصيكه ميروند حيا و خجالت مانع است از اينكه دزست مطالب را بعرض همايونى برسانند.
آقا سيد حسن تقى زاده- در خصوص كميسيونى كه بايد بحضور همايونى مشرف شوند در اين قابل مذاكره نيست در موقعيكه شخص اعليحضرت همايونى با هيئت كابينه خواسته اند بمجلس تشريف بياورند نبايد اينگونه مباحثه بشود بلى مطالبى كه در حضور همايونى عرض ميشود بايد نوشته شده گفتگو شود.
نايب رئيس- حالا اختلافى در بين نيست در اين كه بايد اين هيئت بحضور همايونى مشرف شوند و در آخر مجلس اين هيئت انتخاب ميشود.
آقا شيخ حسين- بعقيده بنده مطالبى كه بايد حضورا عرض شود بايد در مجلس سرى گفتگو شود.
حاج محمد تقى- بايد تمام مطالب در اين مجلس علنى گفتگو شود.
حاج امام جمعه- تمام مطالب بايد در مجلس علنى گفتگو شود كه تمام ملت مستحضر شوند مگر مطالب مهمى كه محرمانه باشد.
مستشار الدوله- در اينكه انتخاب وزرا با شخص اعليحضرت است شبه ندارد ولى چون در اينموقع كه شخص اعليحضرت خيال تشريف فرمائى بمجلس را دارند بايد وزراء طورى انتخاب شوند كه بتواند از عهده خدمت مرجوعه بخود برآيند امروز همه كس نميتواند از عهده وزارت داخله برآيد اين هيئت در اين دفعه داراى اهميت زياد هستند چون شخص اعليحضرت معرفى ميفرمايند خوب است قبل از وقت مطالبى كه راجع باين هيئت است نوشته بحضور همايونى عرض شود كه اين نكته خيلى اهميت دارد.
نايب رئيس- مطالب تقريبا همين است كه مستشار الدوله گفتند حال بايد نوشته شود.
آقا سيد حسن تقى زاده- اينكه گفتند انهائيكه منتخب شدند قابليت ندارند بموجب قوانين كمشروطيت خودشان كمجبور باستعفا خواهند شد اين مطلب را پريروز هم گفتم در هر جا انتخاب وزراء با اعليحضرت است ولى باز خود وزارت شرايطى دارد در ساير جاها اين ملاحظات رعايت ميشود ولى در اينجا آن شرايط مقرره ملاحظه نشده اينجا وزارت عموميت دارد كه هر كس را بخواهند وزارت ميدهند ولى اينطور نيست از اشخاص كافى قابل عالم چند نفر را معين ميكنند آنوقت در ميان آنها وزرا را انتخاب مينمايند بايد اين مطلب باينها ياد آورى بشود.
آقا ميرزا ابوالحسنخان- در ايران هنوز اين ترتيب را نميشود معمول داشت اشخاصيكه قابل وزارت هستند و بميند وزارت بودند همين عده معدود هستند.
آقا ميرزا فضلعلى آقا- اين مطلب هم مذاكره بشود چند نفرى كه اقرب جواب هستند نوشته شود معين گردد (گفتند اين ترتيب تكليف مجلس نيست)
حاج امام جمعه- اشخاصى را كه گفتند ما تعيين نمائيم اى ترتيب صحيح نيست زيرا كه مسئوليت آنها آ" وقت بپاى ما خواهد افتاد خوب است كه اختيار اين كار را راجع بخود آنها نمائيد تا بتواند كه بر آنها ايراد كنيد (گفتند اگر برخلاف و غلط كارى كردند بايد اخطار نمائيم)
وكيل الرعايا- بموجب اين انتخابى كه شده است گويا درست از وضع مملكت مسبوق نباشد اين هيئت كه ميرود خوب است عين واقع را بعرض برسانند اشخاصيكه در اطراف اعليحضرت هيتند چيزهائيكه صرفه خودشان است خواهند گفت ولى شما تمام آن چيزها را كه ميدانيد ميتوانيد بگوئيد.
حاج امام جمعه- وزرائى را كه مصلحت ندانيم پيش از وقت محق هيتسم كه بگوئيم ما اين ترتيب را كافى نميدانيم.
مستشار الدوله- در ذيل اين عرايض كه شد اين هم گفته شد ترتيب مشروطيت آنوقت است كه كار در دست امين باشد تا حال در اين مملكت كه اين همه انقلابات شده بواسطه همين است كه مردمان كاردان نداريم حالا ميخواهند بهمان ترتيب سابق رفتار نمايند و كسانيكه خيلى ماهر هستند در زاويه مانده اند فقط مطمح نظر همان بوده كه اشخاص مخصوصى كه در كار دخالت داشته اند باشند والا دايره هم اينقدر تنگ نيست مجلس ميتواند كه الان سى نفر را معين نمايد و لازم نيست همان وزراى سابق باشند چه ضرر دارد از اشخاصيكه عالم هستند و هنوز وزارت نكرده اند منتخب نمايند مثل ريئس الوزراى فرانسه كه سابق يك نفر وكيل بوده.
حاج محمد اسمعيل آقا- اينكه گفته شد انتخاب وزرا اعليحضرت است عرض ميكنم اينطور نيست اعليحضرت يك نفر را بسمت رئيس الوزرائى معين ميفرمايد و اوو ساير وزرا را انتخاب ميكند نه اينكه فرد فرد را اعليحضرت انتخاب فرمايد بايد آنها را رئيس الوزرائ انتخاب كند و ضامن اعمال همديگر باشند آنوقت اين انتخاب را مجلس نميتواند بگويد من قبول ندارم.
حاج محمد ابراهيم- ما قسم خورده ايم نه بملت و نه بدولت خيانت كنيم ماداميكه ما در اينجا نشسته ايم اگر ببينيم غلطى واقع ميشود بايد آنچه حق است بگوئيم.
آقا سيد محمد جعفر- انچه معلوم ميشود از روى اصول مشروطيت و اصول عقلائى كه انتخاب رئيس الوزرا با اعليحضرت باشد و انتخاب ساير وزرا با رئيس الوزرا باشد محض آنست كه اين ترتيب از روى صحت باشد نه از روى اقتراح.
آقا ميرزا ابوالحسن خان- اينكه گفتند انتخاب وزرا باشاه است همينطور حق است بعد از اينكه شاه يكنفر را انتخاب فرمود و با و امر كرد كه ساير وزرا را انتخاب نمايد و مسئوليت را از او بخاهد بر او است كه اشخاص قابل كاردان را انتخاب نمايد و هيچكس حق گفتگو ندارد مگر اينكه نتواننداز عهده كار برايد آنوقت عزل ايشان را مجلساز پيشگاه همايونى در خواست ميكند.
همين طور كه شاه رئيس الوزراء را معين ميكگند مى تواند بگويد فلان كس هم از براى فلان وزارت خوب است ولى رئيس الوزراء حق دارد رد كند يا قبول نمايد چون او مسئول است.
نايب رئيس- بايد چند مطلب ديگر هم مذاكره شود اين مطلب كه بايد حضور همايونى عرض شود فى الجمله معلوم شد در آخر مجلس نوشته ميشود.
آقا سيد محمد جعفر- اگر شاه اقتراحا كسى را انتخاب كند حق ندارد مثل اينكه بقال را بجاى طبيب اختيار نمايند كه اين طبيب است اين ترتيب را مجلس حق دارد رد كند بايد اشخاصى باشند كه قابليت داشته باشند
حسام الاسلام- يك قضيه فرض ميكنيم يك پدر مهربان و يك مائر مهربان كه ده اولاد دارد حالا اين مادر مريض شده طبيب آورده اند از براى معالجه كرارا تجربه شده است كه او از عهده بر نمى آيد آيا بايد حرف پدر را در اينجا قبول كرد اين وطن مادر ما است آيا بايد بگذاريم كه اين مادر بميرد ما امروز طبيب حاذق مى خواهيم اينها قابل نيستند (تلگرافى از اروميه بتوسط تقى زاده رسيده بود قرائت شد)
خلاصه آن اين بودكه كرارا تلگراف از طرف وزارت داخله رسيد كه اگر عساكر عثمانى عقب ننشينند جلو نخواهند آمد اينك مى بينيم نتيجه بعكس مى بخشد مبالغى پيش آمده خيال پيش آمدن هم بعد از اين دارندتقريبا تاحال يك صدو پنجاه قريه را ضبط كرده اند فعلا تا در فرسنگى شهر را متصرف شده اند اين محال آذربايجان است.
علاوه ما يحتاج ما از اين محال ميرسد و آنها تمام در تصرف عثمانى است با اين اوضاع لابد هستيم يا تسليم شويم يا جلاى وطن اختيار كنيم اينستكه صريحا عرض ميكنيم عما قريب ارومى غصب خواهد شد همينكه ارومى رفت اذربايجان هم رفته است تا زود است بايد علاجى كرد پليتك مملكت در دست شما است هر چه زودتر علاجى بيندديشيد.
 (علماء و اعيان و تجار ارومى)
 (تلگرافى از تبريز بطهران حضورا مخابره شده بود قرائت شد قريب باين مضمون)
در خصوص ارومى باوكلا گفتگو شد نتيجه آن ماموريت حضرت والا فرمانفرما شد الحق اين حسن انتخاب را بايد سعادت آذربايجان قرار بدهيم ولى در صورتى نتيجه خواهد داد كه مساعدت از طرف دولت بشود افسوس كه رقابت و تسامح اولياى دولت با تجاوزات عثمانى منافات دارد همه روزه مشغول تجاوزات هستند اگر مذاكرات پوليتكى در بين است زودتر اگر هم بايد تهيه ديگر شود آن هم زودتر افسوس كه زحمات حضرت والا بهدر ميرود هر چه بايد اقدام شود زودتر زيرا كه با اين تجاوزات همسايه ممكن است فسادهاى ديگر توليد شود.
 (انجمن تبريز)
تلگراف ديگر از تبريز از شاهزاده فرمانفرما مخابره شده بود قرائت شد قريب باين مضمون: سردار معتضد شما كى حركت ميكنيد آقايان چه خيال ميكنند عساكر عثمانى تجاوز نموده اند اگر باين ترتيب باشد مرا پيش مردم مقصر قلم خواهند داد يا اقدام شو يا مجلس تصويب نمايد تا اقدام كرده لااقل خود را بكشتن بدهيم.
 (فرمانفرما)
حاج محمد آقا- مقصود از خواندن اين تلگرافات چه چيز است اگر مقصود سوزاندن قلب وكلا است از چند ماه باين طرف لاينقطع ميسوزد اگر مقصود علاج است چرا از راه آن بر نميائيد چندى قبل انقلابات خوى و ارومى مذاكره شد هر چه اصرار شد كه جلوگيرى كنند نشد تا اينكه طمع همسايه غلبه كرد بالاخره قرار شد كه از دو زده شود و وزير امور خارجه با مذاكرات پولتيكى قدرى عمل را تصفيه نمايد تا كنون چه اقدامى شده است مملكت در شرف موت است اگر چاره فورى داريد بكنيد والا بملت اطلاع بدهيد كه تكليف خود را بدانند.
حاج امام جمعه- تاكنون معتقد همه علماء و مجتهدين شيعه خواه آنها كه در عراق عرب اقامت دارند يا آنها كه در ايران بوده اند بر اين بود كه اعليحضرت سلطان عثمانى پادشاه اسلام پرست و منظورشان رفع اختلاف از بين مسلمين و اتحاد كلمه مسلمانان است و باين جهت همه علماى شيعه دعاى ايشان را مثل دعاى اعليحضرت پادشاه ايران بر خود لازم ميدانستند در منابر و مساجد دعا كرده مردم شيعه را باتحاد با ساير مسلمين ترغيب مى نمودند مخصوصا خود بنده هميشهدر خطبه جمعه دعاى سلطان را رديف دعاى پادشاه ايران ميكردم افسوس كه آنچه ظاهر ميشود حالا عكس معتقد علماى اعلام شيعه است و معلوم ميشود سلطان عثمانى كينه ديرينه با ملت شيعه داشته جامعه اسلاميت و اخوت اسلامى را درباره ما رعايت نكرد سهل است مثل دول همجوار ديگر كه با ما تباين دينى دارند هم با ما رفتار نكرد در اين موقع كه بواسطه اغتشاش داخله خود مشغول هستند فرصت را غنيمت شمرده و ضعف ما را قوت خود پنداشته بمملكت ما سوق عسگر نموده و حمله آورد كهنه لاهيجان كه در آنجا گفتگو داشت و ادعا مينمود سهل لاهيجان نازه و محل ودشت و محال مركور و تركور و برادوست را عسكر آورده ميخواهد غصب نمايد و حاليه بمحال صوماى كه سه فرسخى سلماس است عكسر فرستاده و در اين محالات در قتل و غارت ابدا مضايقه و خود دارى نكرد حتى اطفال دو ساله ما را سر بريد و زنان شيعه را شكم دريد حقيقه اسلاميت و برادرى را خوب رعايت نمود ما ملت شيعه بآواز بلند بطورى كه همه سى كرور ايرانى بشنود بلكه هفتاد كرور مطلع شود ميگويم اعليحضرت سلطان ميخواهد آن مسئله مضيعه اسلام كه در حقيقت تمام بدبختى اسلام از آنجا ناشى شده يعنى نزاع و اختلاف شيعه و سنى را تجديد نمايند در دنيا پادشاهان با قوت و با انصاف هستند گمان ندارم آنها راضى بشويد همسايه قوى بهمسايه ضعيف خود تا اين درجه بدون هيچ بهانه ظلم و تعدى نمايد و ابناى نوع خود را اينقدر قتل و اعدام نمايد ما سى كرور ملت ايران تا قطره خون در بدن داريم راضى نميشويم عثمانى يك وجب خاك ما را بغير حق تصاحب نمايد و تا همه ايرانى قتل عام نشوند دولت عثمانى بجاهائى كه آمده نمى تواند تصاحب نمايد لكن چيزى كه خيلى اسباب تعجب است اين است وزرا و سر كرده هاى ما ايرانيان بدبختانه غير از تعمير پارك و تكثير مال ابدا در فكر هيچ نيستند گويا غيرت اسلاميت و حس مليت آنها بالكليه ضايع شده اى وزراى محترم ايران و اى سركرده هاى با احتشام اى شاهزادگان ايران ايا خاك اروميه خاك ايران نيست و اروميه بهشت ايران محسوب نميشود آيا اهل اروميه برادران وخاهران شما نيستند يا شما ايرانى نيستيد اطفالى كه سر آنها را بريدند ايرانى زاده نيستند؟ زنهائى كه شكم دريدند خواهران شما نيستند؟ چه شده است غيرت و حميت مليت شما در اينمدت چهل روز كه نالهاى جانسوز مرد و زن اروميه بشما ميرسد چه حركت كرديد چه اقدام نموديد تا كنون در اى چهل روز اقلا پانصد نفر قشون باروميه فرستاديد ميخواهم قدرى هم ترقى كرده عرض نمايم اعليحضرت پادشاه ايران كه امروزه يكى از دو پادشاه اسلام هستيد آيا راضى مى شويد زن هاى اروميه اسير اكراد و دستگير اجانب شوند آيا رعيت عيال پادشاه نيست؟ ناموس پادشاه نيست؟ اين پردگيان كه اسير شدند رعايا و زير دستان پادشاه نيستند؟ چرا بآنها فرياد رسى نميفرمايد چرا ملت غيور ايران كه اين تعديات عثمانى را كه در همه ممالك مذكور ميشود و منتشر ميشو غيرت و حميت نمى نمايد حالا كه معلوم ميشود قشون ايران براى حمايت برادران خود و خواهرانشان تعلل و مسامحه مينمايد ملت چرا در حفظ خاك و ابناى وطن خود اين قدر مسامحه مينمايد چهل روز است داد و فرياد ميكنيم غير از استراباد صدائى شنيده نشده از آنجا تلگرافى كرده بودند كه در جان دادن حاضر هستيم.
لسان الحكما- اين كه جناب حاج امام جمعه فرمودند صحيح است و از طرفى عثمانى نايب زكى پاشا مامور شده كه بيايد از اين طرف كميسيون فرستاده شده آنهائيكه حلال تعدى ميكنند ماموريت ندارند تا زود است اين كميسيون را تشكيل نمائيد.
حاج محمد اسمعيل آقا- فرمانفرما سى هزار تومان خواسته است نداده اند اينجا هر شب بيست هزار تومان ميبرند خرج ميكنند.
آقا سيد محمد جعفر- به بينيدسلاطين اسلام در سابق چه اقدامات ميكردند ماداميكه ترتيب ما باين بيحالى بگذرد روز بروز كار ما بدتر خواهد شد در زمان خليفه عباسى اگر وقتى كه يكزن را مى بردند ببلاد خارجه خود سلطان ميرفت و شخصا طرف ميشد حالا چند نفر عياش پيشرو كار ما شده اند هر وقت ميآيند بمجلس سرما را بيكطورى مى پيچند ما هم همين طور ساكت ميمانيم اگر خودتان غيرت داريد اقدام بكنيد.
مستشارالدوله- علاوه از اقدامات پو ليتكى كه از طرف دولت شده ساير دول هم پاره اقدامات كرده اند ولى با وجود اين اقدامات يكقوه دافعه هم لازم است كه اسباب پيشرفت كار باشد چنانچه همين مطلب را هم بما فهمانده اند كه بدون اقدامات شما سايرين هم اقدامى نخواهند كرد قرار بود از اينجا فوج خمسه برود يكنفر نرفته وقتى هم كه ميخواهد برود جيره ميخواهد مسلم است اين ترتيب از سئيات وزراى سابق است از قزاقخانه اطلاع دارم كه فرمانفرما چند سوار و پياده خواسته بود هنوز نرفته اند بيست روز در گفتگو بوده اند.
پلكو نيك اولا ميگفته است كه قزاقهاى من درست مشق آزموده نيستند و ثانيا بجهت سانى كه بايد بدهم بايد مهيا باشند تا چهارم شعبان كه سان دادم آنوقت بروند مملكت وقتى حالش اينطور باشدكه يك سرهنگ اينطور بگويد و هر مقت او را الزام كنند بگويد اگر نميخواهيد استعفا مى دهم چون مى داند كه در استعفاى او پار معازير و مشكلات در كاز است باين حال چه ميتوان كرد علاوه گفته است بجهت اين عده قزاق پنجهزار تومان مخارج راه لازم است حال اگر صلاح مى دانيد همين مطالب هم بحضور همايونى عرض و اظهار شود اگر در حقيقت دولت حاضر است باتمام قوى ما هم حاضر هستيم والا تكليف معلوم شود.
احسن الدوله- از اين مجلس خيلى تعجب دارم كه دو ماه است صحبت از اروميه و خوى مى شود و هيچ اقدامى نميشود فرمانفرما را براى اصلاح كارهاى آنجا نفرستادند خواستند او را بيك قسمى از اينجا بدوانند حالا كه رفته است از هر طرف كار را بر او تنگ كرده اند.
آقا ميرزا فضلعلى آقا- ميگوئيد كه اقدام شود اقدام بر دو قسم است يكى سياسى يكى داخلى بايد پشت بپشت هم داد و كار كرد تا امروز هيچ اقدامى نشده است هر كس عاقل است با اين وضع مى بينيم زير بار كار نميرود آنها هم كه هستند از ايشان كار ساخته نيست امروز تنها عثامنى داخل خاك ما نشده است عثمانى از سه طرف محرك دارد بايد فهميد محرك او كيست فى الحقيقه امروز چهار سر داخل ايران شده است.
آقا ميرزا ابوالحسن خان- همان كه گفتيد امروز هيچ كس فكر ما نيست اتصالا گفته ميشود اقدامات سياسى شده هيچكدام از ايها بدرد ما نميخورد و براى ما دلشان نميسوزد.
آقا ملا حسن وارث- امروز دو ماه است اين صحبت ها ميشود امروز هم ميروند حضور همايونى باز هم اظهار همراهى ميشود ولى نتيجه ندارد بايد براى ملت فكرى كرد (در اين موفع از حال جناب آقا ميرزا ابوالحسن خان معلوم بود كه از شدت حرارت از حال طبيعى خارج شده بودند در ضمن مذاكرات گويا از طرف وثوق الدوله كه سمت نيابت رياست داشتند امر بملايمت شده بود و ايشان ملتفت نبودند وثوق الدوله آزرده شده از نيلبت رياست استعفا دادند وجناب آقا ميرزا ابوالحسن خان ترضيه خواسته و بالاخره چون بعد از استفعاى صنيع الدوله رئيس از براى مجلس منتخب نشده بود و منتظر وقت بودند در اينوقت ورقه راى منتشر و باكثريت آراء احتشام السلطنه برياست انتخاب شدند از طرف مجلس هيئتى از وكلا بمنزل رئيس رفتند و حضرت معظم را با جلال و شكوهى تمام وارد كردند يك مرتبه صداى مباركباد بلند شد هر يك از وكلاى عظام تبريكات صميمانه خود را اظهار و در خصوص هيئتى كه از مجلس مقدس با پست بحضور همايونى مشرف شوند مذاكره و ورقه راى منتشر باكثريت آرا شش نفر معين شدند حاج امام جمعه حاج سيد نصرالله آقا سيد محمد جعفر آقا ميرزا ابوالحسن خان حسام الاسلام مستشار الدوله.
حاج امام جمعه- امروز وقت گذشته تا حضرات هم بخاهند بروند عصر است سه ساعت بغروب مانده هم احضار شدند اگر راى بدهيد بماند فردا عصر مشرف شوند گفتند نميشود.
محقق الدوله- مطلب مهم در پيش است و همان طور كه آقايان گفتند وقت تنگ است و اين عده كه شرفياب حضور همايونى ميشوند در اب هيئت وزرا است بايد عموم وكلا مسبوق از مذاكرات باشند مقرر فرمائيد صورت آن روى كاغذ آمده تا همه بدانند.
آقا ميرزا محسن- چطور است فردا صبح باشد.
محقق الدوله- قرا شد روز سيم ماه شخص اعليحضرت هشت نفر وزير را معرفى نمايند بايست حسب الامر امتثال شود.
حاج امين الضرب- امروز بروند بهتر است جناب موتمن الممالك راپورت دو فقره قبض كه در ميا بروات صرافها بتقلب درآمده بود به مجلس مقدس عرض نمودند.
آقا سيد علينقى- گويا وقت ميگذرد مطالب خوبست نوشته شود.
حاج محمد ابراهيم- اگر رفتيد بحضور همايونى و آنچه صلاح دولت و ملت است تحصيل نكرديد و همان اشخاص مصدر كار شدند قبول نخواهيم كرد اگر در باب ارو ميه اقدامى نميكنند اطلاع بدهند تا خود ملت در صدد دفع بر آييد.
آقا سيد عبد الله مجتهد- در اينكه ملت خودشان دفع ميكنند شبه نيست.
وكيل الرعايا- اگر پول ميدهند مال خود ما است جان هم جان خود ما است انها فقط اخلال نكنند ديگر كارى نداريم.
</section>
<section type="session" number="149">
جلسه: 149
مذاكرات روز سه شنبه غره شعبان المعظم دارالشوراى ملى‏
آقا سيد محمد تقى- فرمايش جناب رئيس اينست كه عجاله با اين هيئت جناب وثوق الدوله بروندبحضور همايونى.
رئيس- چون خاطر شاه مسبوق نيست حال من هم مقتضى نيست ايشان بروند.
آقا سيد عبد الله مجتهد- صحيح است يك نكته در كار است كه اين دفعه نايب رئيس برود بهتر است (ژگفتند چون وثوق الدوله متعذر شدند جناب حاج امين الضرب بروند.)
حاج سيد نصرالله- حاج محمد ابراهيم گفتند كه اگر اشخاصى كه بحال ملت فائده نداشته باشند و مصدر امور شوند ما قبول نميكنيم بنده عرض ميكنم كه مجلس پيش از اينكه اخطار كند حق ندارد.
آقا سيد حسن تقى زاده- اعليحضرت همين كه رئيس الوزرائى را كه انتخاب كردند و ان هم هم هيئتى را معين كرد البته ما بايد قبول كنيم در اين مطلب حرفى نيست چون مجلس گمان ميكند كه از روى دقت انتخابنشده است بديهى است كه اعليحرضت اگر چند سال ديگر هم باشد باز معرفى كامل از رجال دولت در حضور همايونى نميشود ما بواسطه كمانى كه حاصل شده است عرض ميكنيم كه ظاهرا اين اين انتخاب بروجه صحت نشده است باز اگر العيحضرت فرمودند همين هيئت باشد و اطميان دادند ما بايد قبول كنيم منتهى وقتيكه ديديم نتوانسته از عهده برآيند عزلشان را ميخواهيم.
حاج سيد نصرالله- فرض اين بود كه مجلس يك اخطار دارد اگر پذيرفته شد فبها والا قشصورى از طرف مجلس نشده است (صورت لايحه كه بايست در حضور همايونى قرائت شود مستشار الدوله نوشته و قرائت شد.)
آقا سيد عبدالله مجتهد- بايدعرايض صادقانه عرض شود اين لايحه كه جناب مستشارالدوله نوشته تعارف است بايد صريحا بگوئيد كه ابنها قابل نيستند خودتان را گرفتار نگنيد اين همه زحمت را كه كشيديم محض آن بود كه حرف بى پرده زده شود از روى بى ادبى هم نباشد با كمال ادب عرض كنيد كه از روى دولتخواهانه اين هيئت صحيح نيست.
وكيل التجار- در اينكه انتخاب هيئت وزراء با شاه است حرفى نيست ولى وزرائى كه انتخاب ميشوند لااقل بايد بااكثر اهل مجلس هم سليقه باشند و مشروطه خواه باشند كه كار پيش برود بايد خاطر ملوكانه را باين نكته جلب كرد.
آقا سيد عبدالله مجتهد- بايد يك كلمه گفت اگر حق نظر بمجلس داده شد كه اين هيئت صحيح نيست و اگر داده نشد كه چرا بى جهت زحمت مى كشيد.
آقا سيد حسن تقى زاده- اگر قانونا گفته شود كه قبول ميكنيد يا نه نميتوانيم بكوئيم كه قبول نميكنيم ولى عقيده بنده و بلكه اكثر اينست كه خواهد آمد روزى كه اوضاع طورى بشود كه مجلس بايد در كليه امور نارت داشته باشد مجلس باسد لااقل يك امتحانى بكند چيزى كه هست قبل از وقت يك توهم را بايد از خود دفع كند و آن اينست كه اگر يك هيئتى آمدند و مجلس عقيده خود را نگفت اگر پيش رفت نكرد شايد شهرت بدهند كه مجلس خيالش موافق نيست و هر روزه يك ايرادى ميگكند عجاله اين انتخاب شده شايد در آن طرف هم اطمينان نباشد و منتظر باشد كه مجلس چه ميگويد مجلس بايد عقيده خود را بگويد حال اگر باز كفتند كه اين هيئت باشد بايد قبول كرد با آن ترتيب كه شود اعليحضرت بيايند و معرفى نمايند در عرض يك هفته معلوم مى شود ميتوانند كارى كنند يا خير.
حاج سيد نصرالله- كمال مبالغه را در باب اين هيئت بايد بكنيد و آنچه صلاح است چيزى فرو گذار نكنيد.
حاج محمد ابراهيم- من از كسانى هستم كه آنها را خائن ميدانم نميتوانم اطمينان حاصل نمايم.
مستشار الدوله- اين لايحه عينا عرض شود يا در ضمن اين عرايض بشود.
حاج سيد نصرالله- بايد باقتضاى آنجا عرض شود.
محقق الدوله- در باب اروميه هم آيا چيزى نوشته ايد يا حضورا عرض ميشود.
حاج امام جمعه- بايد تلگرافى كه رسيده است بحضور همايونى تقديم نمدو و سئوال و جواب كرد.
وكيل التجار- بلكه بايد بسط داد كه وزير امور خارجه سابق اقداماتى سياسى نكرده نكات را بايد گفت (لايحه سئوالى از طرف حاجى شيخ فضل الله در معنى مشروطيت و حدود و وظيفه مجلس مقدس با جوابى كه از طرف مجلس مقدس در اين باب داده شده بود قرائت شد)
</section>
<section type="session" number="150">
جلسه: 150
مذاكرات روز پنج شنبه 3 شعبان دارالشوراى ملى‏
خلاصه مذاكرات روز سه شنبه غره رآقا ميرزا طاهر قرائت كردند.
آقا شيخ حسين شهيدى- خوب است مذاكراتى كه حضور همايونى شده بدوا اظهار شود بعد شروع بقرائت نظامنامه گردد.
نايب رئيس- بدوا بايد نظامنامه قرائت شود (شروع بقرائت نظامنامه وزارت داخله شد پس از قرائت و اتمام نظامنامه مذكوره شروع بمذكرات گرديد.)
آقا سيد حسين- خوب است محض اينكه نظامنامه زودتر پاك نويس شده بصحه مقرر شود كه امروز زاى بگيرند وآن چند ماه هم كه محل نظر اسن بعد راى گرفته شود.
آقا ميرزا حسين شهيدى- خوب است مقرر فرمائيد از روز شنبه شروع بقرائت قانون اساسى شود.
رئيس- انشاء الله با كمال اهتمام از روز شنبه شروع خواهد شد عجاله خواهشى كه دارم اين است مطابق اول وقتى كه از براى انعقاد مجلس تعيين ميشود در همان وقت وكلاى عظام بدون تخلف دقيقه حاضر شوند كه اوقات مجلس مهمل نماند و با كمال دلگرمى بايد وكلاى عظام حفظ مقامات خود را نموده كه طرز حركات آنها سرمشق ديگران باشد و مهم ترين وظيف ما آنست كه بر طبق نظامنامه داخلى رفتار نمائيد وقتى كه اين ترتيب شد انشاء تالله كار پيشرفت خواهد كرد تا كنون كارهاى مجلس ناتمام مانده ماليه دولت زمين است كميسيون ماليه هنوز مشاغل خود را انجام نداده نظامنامه ها ناتمام است امورات مملكت هرج و مرج شده جز اينكه وكلاى عظام جدا در مقام كار بر آمده دقيقه تسامح نورزند چاره نيست طول زمان انعقاد مجلس خوب است چهار ساعت مهين شود كه سه ساعت آن صرف قرائت نظامنامه شود و يكساعت صرف مذاكرات گردد.
اسدالله ميرزا- اينكه فرموديد اجراى نطامنامه داخلى از همه مقدم تر است خوبست يك انجمنى تشكيل شود كه تجديد نظرى بشود كه آنچه موقع اجرا ندارد آنها را تصحيح كنند.
آقا سيد حسين- اجزاى آن كميسيون معين شدند.
رئيس- آنهائيكه معين شدند خوب است دقت نظرى بكنند.
آقا ميرزا حسين شهيدى- مطلب بى نتيجه نماند وقتيكه از براى انعقاد مجلس معين ميشود معين كنند.
رئيس- بايد رعايت آقايان تجار و غيرهم هم بشود حال به ببينيد چه وقت ميتوانند حاضر شوند.
حاج سيد نصرالله- همان چهار ساعت بغروب مانده خوبست (در خصوص وقت مجلس مذاكرات زياد بميان آمد بالاخره چهار ساعت بظهر مانده معين شد در خصوص اينكه هرگاه از وقت تخلف كردند مذاكرات زايد شد بالاخره گفته شد كه مجازات آنها همين باشد كه اسامى غائبين و اشخاصى كه دير حاضر ميشوند در روزنامه مجلس درج كنند ورقه راى از براى امضاى نظامنامه وزارت داخله منتشر شد باكثريت آراء معين شد كه تصويب شده پاك نويس شود و بصحه همايونى موشح گردد جز دو سه ماده كه محل نظر است بعد دقت شود. (1)
حاج محمد آقا- هيئتى كه ديروز بحضور همايونى اعلى مشرف شده اند مذاكراتى كه شده اظهار نمايند تا ساير وكلا هم بدانند.
رئيس- ديروز هم اعليحضرت مرا احضار فرمودند بيان ملوكانه اين بود كه فعلا ترتيبى كه داده ايم عجاله وكلاى عظام چند روزى با آنها بمدارا رفتار كرده اگر قصورى درآنها باشد معلوم ميشود البته در آنوقت تغيير آنها را خواهيم خواست و در اين اشكالى نخواهد بود.
حاجى سيد نصرالله- پريروز متفقا بحضور اقدس همايونى شرفياب شديم بغير از هيئت منتخبه كس ديگر شرفياب حضور نبود و تقرايبا از يكساعت و نيم بغروب تا مقارن غروب كه امتداد زمان شرفيابى بود همه مذاكرات راجع با هميت در انتخاب هيئت كابينه وزرا و اصلاحات لازمه در امر ارومى و خوى و ماكو و فارس بود بدوا اعليحضرت اقدس همايونى فرمودند كه از طرف مجلس تلگرافى رسيد كه مجلس پاره اظهارات دارد كه بتوسط عضدالملك و ظل السلطان عرض شود من بهتر چنين دانستم كه ما بين ما ومجلس بدون واسطه همه مطالب بمذاكرات شفاهى بگذرد چنانچه موافق قانون هم همين نحو مقتضى است در خصوص انتخاب وزرا و كابينه جديد نزديك به نه روز است كه ميگذرد ملاحظه كردم از طرف مجلس اشاره و اظهارى نشد تعيين وزرا هم خيلى مهم بوده چند نفر را در نظر داشتم يكى مشير الدوله هر چند تكليف كردم كه وزارت داخله را قبول كند قبول نكرد همچنين ناصر الملك را تكليف بلكه اصرار كردم او هم اظهار عجز كرد ديگر نظام السلطنه بود با مساعدت استخاره بدون ملاحظه از او هم صرف نظر كردم يكى آنكه امر شيراز كسب اهميت كرده وجود او در آنجا براى اصلاحات لازم است ملاحظه ديگر بعد مسافت بود كه مجال تنگتر از آن بود كه منتظر شويم تا او برسد و امر وزارت را تقلد كند عجاله اشحخاصى را كه بعد ازملاحظات انتخاب كده ايم قبول مسئوليت كرده اداره كردن دواير را متعهدند انشاء الله باتفاق وكلا دست بدست ميدهند و كارهارا از پيش ميبرند بعد از قرائت لايحه در جواب عرض شد اينكه مجلس در خصوص كابينه وزر عرض ميكند نه از باب اقتراح است فقط در مقام دولتخواهى و صلاح انديشى خاطر مبارك را باين نكنه مهم معطوف ميدارد كه براى سهولت پيشرفت امور هيئتى را انتخاب فرمائيد كه بروش امروزى آشنا جملگى طرف اعتماد و اطمينان باشند تااوامر مقدس ملوكانه كه بتوسط آ" ها شرف صدور ميابد بحسن ظن كامل استقبال شود و هر چند كه در اين هيئت كابينه رجال كافى مجرب بوده باشند كه براى مشاغل ديگر لياقت داشته باشند ليكن امروز براى شغل وزارت اگر كاملا طرف اعتماد نباشند يا از راه قصور نتوانند كارها را عهده كنند بزودى مجبور باستعفا ميشوند و يا مجددا از طرف مجلس ميبايد تغيير آنها را از حضور اقدس همايونى درخواست كرد حالا اگر همه ملاحظات آتيه بشود كارها زودتر از پيش ميرود و براى تغيير آنها مجددا اسباب تصديع خاطر همايونى فراهم نميشود چنانچه خاطر مبارك اجازه ميدهد براى انختاب وزارت بر همان طبقه عاليه كه صاحبان پارك و عمارت وسيعه هستند اقتصار نفرمايند و نظر اختيارى هم بطبقه تربيت يافتگان متاخر بفرمايند شايد در ميان آنها مردمان كافى يافت شود در جواب با نهايت ملاطفت و اشفاقات شاهانه فرمودند كه من از آذربايجان اشخاصى براى وزارت بهمراه نيامرده ام در كميان همين اشخاصيكه در اينجا مصدر كار بوده اند اينها را انتخاب كرده ام چون درباره آنها دستخط صدور يافته همانها براى وزارتها معلوم باشند چنانچه قصورى يا تقصيرى از آنها مشاهده شد تغيير ميدهيم مقام و لياقت آنها تا ده روز معين ميشود حالا هر كس را شما لايقتر ميدانيد ذكر كنيد مسبوق باشيو بارى با آنكه عرايضى كه بحضور همايونى عرض ميشد از حد ماموريت مجلس و زمينه لايحه معروضه خارج نبود همه مكنونات و مقاصد منظوره عرض شد و از طرف قرين الرف هم همه قسم بذل عاطفت و مساعدت گرديد در خصوص ارومى و خوى و ماكو هم فرمايشات بسيار فرمودند ملاحظات چند پلتيكى تقرير فرمودند كه بايد در مجلس غير علنى تشريح شود در انجام آ" ها اقدامات لازمه بعمل آيد و همچنين در خصوص اصلاحات شيراز فرمايشاتى فرمودند كه عنقريب همه اشكالات رفع ميود (بعضى گفتند باز همان هيئت پيش است كه معين شده بود از اين شرفيابى گويا نتيجه حاصل نشده باشد.)
حاج امين الضرب- تكليف اين هيئت همان بود كه مطالب را بطور تمام بحضور همايونى عرص نمايند بيش از اين آ" ها تكليفى نداشتند.
حاج سيد نصرالله- ما بطوريكه بايست مطالب را بعرض همايونى رسانيديم و اعليحضرت هم كمال مساعدت را فرمودند.
صديق حضرت- اگر اين هيئت كه منتخب شده از اشخاصى بودند كه ما قبل از اين نديده بوديم كار آنها صحيح بود.
ولى همين مشيرالدوله بود كه در بدو تاسيس مجلس وزير عدليه بود و همه وضع كار كردن او را ديده اند.
 (1) اين نظام نامه د شماره بعد درج خواهد شد. حاج سيد نصرالله- اين مطلب صحيح است ولى ممكن است كه از اشخاص كافى و واقف برموز امروزه استمداد كنند و بهمدستى آنها كار را پيش ببرند.
آق سيد محمد جعفر- فرمودند كه من چند روز دقت كردم تا اين هيئت را انتخاب كردم آنها كه بهتر بودند قبول نكردند حالا چند روزى با اينها كار بكنند بعد معلوم ميشود.
حاج امام جمعه- اين غقره ه بحضور همايونى عرض شد كه بحمدالله اعليحضرت دركمال فطانت و هوشيارى هستند تمام ملت ميدانند ولى چيزى كه هست اعليحضرت تازه بر اريكه سلطنت جلوس فرموده اند و يحتم اشخاص كافى كاردان درست در حضور همايونى معرفى نشده باشند از اين جهه وكلا يادآور ميشوند كه اشخاص كافى انتخاب شوند فرمودد صحيح است من درست بصيرت ندارم و از تبريز هم آدم نياوردم و منتظر بودم از مجلس در اين خصوص چيزى اخطار شود.
من عرض كردم مجلس ملاحظه ادب كرد و سبقت ننمود فرمودند در هر صورت بعد از شور زياد اينها را انتخاب كردم خيلى هم مجد هستم كه هيئتى باشند كه باوضع امروزه همراه باشند و كار بكنند حالا اگر از عهده بر نيامدند البته تغيير داده ميشوند و بقدرى تغيير ميدهيم تا هيئتى كه صلاحيت داشته باشند روى كار بيايند ولى جواب اشخاصى كه تن بكار نميدهند همان است كه من بامين السلطان دادم تا حالا كه ما پول داشتيم و دخل از جانب ما ممكن بود همه در دخالت بكار يكديگر سبقت مى جستند ولى امروز خود را كنار ميكشند.
وكيل الرعايا- آنچه گفته شد صحيح است ممكن است بفاصله چند روز معلوم شود كه كار مى كنند يا خير ولى چيزى كه خيلى قابل دقت اسن عمل ماليه است. امروز از براى وزارت ماليه شخص كافى عالمى ميخواهيم كه بتواند از عهده بر آيد بايد وزير ماليه كسى را معى كنند كه بتواند از عهده اصلاح آن برآيد.
آقا ميرزا محمود خوانسارى- ما در هيئت كابينه وزرا حق نداريم گفتگو نائيم ولى مى خواهيم بدانيم روزيكه وزرا بمجلس براى معرفى ميايند حق داريم بپرسم كه اين هيئت بميل رئيس الوزرا انتخاب شده اند يا خير؟
رئيس- گويا بميل خود او شده است.
آقا شيخ حسين- اينجا ميخواستند خالصه را از اقبال الدوله بگيرند براى اينكه ميگفتند ضرر بماليه مملكت وارد ميآيد امروز كه ماليه امساله هنوز تمام نشده اگر وزير ماليه استعفا بدهد ترتيب سابق بهم خواهد خورد و كلى خسارت بماليه وارد مى آيد.
صديق حضرت- اينجا مذاكره شد كه اگر با اين دسته وزرا كار درست دسته ديگر روى كار ميآيند تا درست شود بنده عرض ميكنم وقت ما مقتضى نيست كه در اين مدت كارها معوق بماند خوبست آن هيئتى كه دو سه ماه ديگر انتخاب ميشود حالا انتخاب كنند اينكه مزير ماليه استعفا ميدهد براى اينستكه با رئيس الوزرا هم مسلك نبود استعفا داد.
مستشار الدوله- مطالب همان بود كه صديق حضرت و آقا شيخ حسين گفتند وزير ماليه نصف سال است نميشود از كار خلع شود علت استعفايش همين بود كه مسلكش با اين وزرا يكى نيود اما اينكه صديق حضرت گفتند كه اشخاصيكه 3 ماه ديگر انتخاب ميشوند حالا معين شوند اعليحضرت فرمودند كه از امروز هم شما و هم من در فكر باشيم كه اگر هيئت عوض شد ديگر معطلنمانيم بلى اگر بنا شد از وزراء قديم انتخاب شود همين ها هستند ولى اشخاصى هستند در زوايا خيلى كافى هيتند و در انظار مهجور و محجوب هستند.
حاج محمد آقا- آين وزرا هرگاه نتوانستند از عهده برآيند بعد از چيزى تغيير داده مس شوند خيلى سهل است بحال آنها اما با حال حاليه مملكت كه در شرف نزع است مناسبت ندارد امروز بايد علاج فورى كرد هر قدر طول بكشد علاج مشكل تر خواهد شد.
آقا ميرزا ابوالحسن خان- اين هيئت كه پريروز بحضور همايونى مشرف شدند بطورى پذيرفته شدند كه مافوقى از براى آن متصور نيست در اظهار مراحم پدرانه چيزى فرو گذار نفرمودند حتى فرمودند اگر شما هيئتى بهتر از اى هيئت مى دانيد بگوئيد و حال آنكه اى حق ما نبود عرض اينكه اينطور اظهار مساعدت فرمودند پس با آن ترتيب فعلا مجلس ناچار بپذيرفتن اين هيئت است.
آقا سيد حسن تقى زاده- مطلب من متمم مطالب آقا ميرزا ابوالحسن خان و بقيه مطالب پريروز است كه فقط حق اخطار داشتيم كه بعد نگويند مجلس همراه نيست امروز هم موقع يك اخطار ديگرى است وقتيكه آمدند چند مطلب از ايشان بپرسيم اول اينكهانتخاب اين هيئت بميل رئيس الوزرا است يا خير دويم اينكه اينها مسئول اعمال يكديگر هستند يا خير سيم اينكه پروگرام آنها در آتيه چه خواهد بود و از روى چه نقشه كار خواهند كرد مسلم است ما مى پرسيم و جناب مشير السلطنه هم جواب ميگويند اما موقع اين اخطار امروز بود تا پيش از وقت پروگرام خودشانرا ترتيب داده بوقت ديگر محول نكنند.
حاج محمد اسمعيل آقا- اگر بهترين وزرا را اعليحضرت انتخاب فرمودند با اى مراحم و الطافى كه اظهار فرمودند مساما اين اظهار مراحم ما را بيشتر اميدوار ميدارد و بايد قبول كنيم.
آقا ميرزا ابوالحسن خان- در خصوص ضمانت از يكديگر و پروگرام و انتخاب رئيس الوزرا همان طور كه جناب تقى زاده گفتند بايد استفسار شود.
رئيس- آخر راى چه شد چه راپرت عرض شود.
آقا سيد حسين- اين وزرا يك عمر معرفى خود را كرده اند و نميتوانند از عهده برآيند ولى محض اينكه اعليحضرت انتخاب فرموده اند تادبا قبول ميكنيم ولى بايد در فكر باشيم كه هيدت ديگرى معين شود كه بتوانند كار بكنند.
آقا سيد مهدى- در خصوص هيئت وزرا البته اعليحضرت انتخاب فرموده اند صحيح است اما در خصوص عمل ماليه خيلى مهم است بايد در اينخصوص بحضور همايونى عرض شود كه مردم منتظر حقوق هستند پولى بايد تهيه شود.
آقا شيخ حسين شهيدى- اگر امروز اين وزير ماليه استعفاء بدهد خيلى ضرر بمملكت خواهد خورد بايد اعليحضرت او را بخواهند و اگر هم با رئيس الوزراء همراه نيست بايد او را همراه و هم مسلك كرد تا استعفاء ندهد.
وكيل الرعايا- قفسه را ميشود روى آب دريا رد كرد وچيزى را هم ميشود با او رد كرد ولى نميشود از او بار كران را رد نمود. زيرا كه خودش با آن باز هر دو خواهد غرق شدن ما خواهشى كه داريم از اعليحضرت اينست كه امروز كشتى لازم درايم كه اسباب نجات ما باشد.
رئيس- بنظر شما كشتى كدام است.
وكيل الرعايا- پنج ساعت ببنده مهلت بدهند عرض خواهم كرد ولى بشرط اينكه كسى را كه وزير ميكند اشخاص ديگر دخالت در كار او ندهند و 8 نفر وزير ديگر معين نكنند كه باختيار خود هر چه مى خواهند بكنند.
آقا ميرزا سيد علينقى- معلوم شد كه اين هيئت پذيرفته ميشود و صحيح است ولى عقيده بنده اينست كه وزير ماليه مجددا بر سر كار خود بيايد اگر هم شرايط داشته باشد قبول شود.
حاجى امين الضرب- عقيده بنده اينست كه ساير وزراء هم مثل وزير ماليه بوده اند چنانچه تغيير او صحيح نبوده سايرين هم همينطور.
آقا ميرزا ابوالحسن خان- آيا با وجود اين گفتگو ها نبايد حدود سلطنت را محفوظ بداريم گه فرمودند اگر همراه نشدند تغيير داده ميشود البته هرگاه همراه نشدند با كمال افتخار عزل آنها را از پيشگاه همايونى خواهيم خواست.
آقا ميرزا فضلعلى آقا- وقت ما تنگ است اى همه تكرار لازم نيست اگر پذيرفته شد كه هيچ و الا آنهم معلوم شود.
حاج محمد ابراهيم- ما ابنجا ميگوئيم بعضى را ميخواهيم و بعضى را نميخواهيم فقط مقصود مادولت خواهى شاه است حالا اينطور است بنده هم تعبدا قبول كردم.
آقا سيد عبدالله مجتهد- كار باين مهمى را باين مختصر ميگذانيد تامل نمائيد و راى بگيريد.
آقا ميرزا فضلعلى آقا- خيلى صحبت شده و تاخير تعيين هم مورث اغتشاش خواهد شد.
آقا سيد مهدى- كسى ميتواند كار بكند كه به ثبات و دوام خود مطمئن باشد با يان گفتگو ها اين ها چطور ميتوانند كار بكنند خوب است از حالا قبول نكنيد.
آقا سيد حسن- باين فرمايش كه اعليحضرت فرمودند وكلاء اطمينان باين هيئت پيدا كده اند.
وكيل التجار- اكثر كارها عقب افتاده علت همان است كه در كارهاى يكديگر مداخله ميكنيم ما بايد فقط حقوق خودمان را حفظ كنيم. خصوصا حقوق سلطنت را ديروز هم اين گفتگو شد كه فقط ما حق يك اخطار داريم اخطار هم كرديم حالا چرا تجاوز بحد ديگرى نمائيم البته در صورت عدم موافقت بعد از چند روز حق خودمان را خواهيم گرفت.
وكيل الرعايا- هيچ فرضى در بين نيست از روى قانون ما بايد اين هيئت را قبول كنيم قبول هم كرديم ولى ماتا بيست روز ديكر انفصال آنها را ميخواهيم و در اين بين دو كرور ضرر بمردم خواهد خورد و شما نميتوانيد پول مردم را پس بگيريد كارى هم نخواهند توانست بكنند.
فتح الله خان- خوب سات قرار شود اين وزراء روز شنبه بيايند بمجلس بيش از اين هم مذاكره نشود. (مجلس ختم شد)
</section>
<section type="session" number="151">
جلسه: 151
مذاكرات شنبه پنجم شعبان المعظم دارالشوراى ملى‏
خلاصه مذاكرات روز پنجشنبه 3 را مقبل لشگر قرائت كردند.
آقا ميرزا محمود- در چند قبل بر حسب تصويب مجلس قرار شد اسامى غائبين و حاضرين در مجلس قرائت شود چند هفته هم قرائت شد بعد متروك شد خوب است فرمايند كما فى السابق معمول دارند.
حاج امام جمعه- معمول نبوده ولى معمول شود در روزنامه مجلس هم اسامى غائبين درج شود.
آقا سيد محمد حسين- خوب است مقرر فرمائيد قانون اساسى خوانده شود.
وزير عدليه- بلكه هر صفحه كه خوانده شد و قبول كرديد او را چاپ كنند تا مجرى شود خصوص قانون عدليه فصل بفصل كه ميگذرد اجرى شود قرآن مجيد هم يكدفعه نازل نشده و بلكه بتدريج نازل شده.
آقا ميرزا ابراهيم- براى تصحيح نظامنامه وزارت عدليه دوازده نفر از علما و وكلا خوب است معين شوند كه در كميسيون قرائت و تصحيح كرده بعد جزو جزو بمجلس آمده قرائت شود در اين صورت تعطيل هم نخواهد شد.
آقا ميرزا ابوالحسن خان- جناب مشير الدوله مرحوم شده اند
رئيس- بلى‏
آقا ميرزا ابوالحسن خان- اين مرد يكى از رجال بزرگ خيرخواه بود ممكن است تحقيق شود كه با حال خود مرده است يا خير امروز بر مجلس لازم است كه هر كس از رجال بزرگ و غيره كه وجود آن براى ملت فائده داشته باشد و فوت شود تحقيق شود كه بحال طبيعى فوت شده يا خير؟
آقا سيد حسين- حسب المقرر قرار بود كه در اول مجلس قانون خوانده شود و درآخر مجلس مذاكرات بشود مقرر فرمائيد قانون اساسى خوانده شود.
رئيس- صحيح است ولى امروز تربيتش موجود نشده كارهاى ديگر هست كه بايد مذاكره شود انشاء الله فردا خوانده ميشود.
رئيس التجار- جناب رئيس در ابا فوت مشيرالدوله چه فرموديد؟
رييس- ممكن است الان با تلقين تحقيق شود.
احسن الدوله- اينقدر كه وكلا از براى ممارست يك نفر مرده مجاهدت دارند خوب است همين قدر بجهه زنده ها حمايت داشته باشند.
رئيس- چند نفر از طرف مجلس براى تحقيق معين شود.
حاج امين الضرب- اينطور خوب است كه بواسطه تلفن اسامى اطبائيكه در آنجا بودند معلوم شود تا درصدد تحقيق برآيند (تلگرافى از فرمانفرما رسيده بود قرائت شد قريب باين مضمون بتوسط مصدق السلطنه خدمت آقاى سعد الدوله وزير امور خارجه امروز تلگرافى از محمد حسين خان حاكم ساوجبلاغ رسيده بود محمد فاضل پاشا نزديك سردشت اردو زده عموم سوار متمرده منفور را همراه دارد و نصف عشيره ديگر هم همراهى كرده سيد العشاير هنوز اطاعت نكرده ولى لابد است اطاعت كند سردار مكريهم لابد است اطاعت نمايد در ولايت مكرى ديگر عشايرى براى دولت ايران نماند سايرين هم سرگردا خيلى هم طول بكشد يك روز ديگر ساير عشاسر هم اطاعت خواهند كرد ده فرسنخ تخطى كرده اند از مكرى و سردشت ديگر كسى باقى نمانده الان از تمام اين ولايت قريب صد سوار بيشتر نمانده يك ماه است فرياد مى كنيم كه اغتشاش سر حد از حد گذشته است كسى گوش نمى دهد.)
حاج امام جمعه- بنده هم از اشخاصى هستم كه ميگويم اين نظام نامه جدا از مجلس بايد بيرون بيايد اما بعد از آنكه ده دوازده هزار عشاير ما از ما مايوس شده بروند اطاعت عثمانى را نمايند عثمانى هم اتصالا پيش مى آيد ديگر براى ما مملكتى باقى نخواهد ماند اينست حال سرحد ساوجبلاغ از حال ارومى هم پريروز وطلع شديد در اين نزاع خانگى را كنار بگذاريم اتفاق نموده درصدد رفع بر آئيم و خود را از تعديات خارجه حفظ نمائيم.
وكيل التجار- از اينكه ما بنشينيم و بگوئيم مملكت رفته است فايده ندارد بايد معالجه كرد بهتر اينست اين سردارهائى كه مدتها مال دولت و ملت را برده اند و خورده اند آنها را اعليحضرت بخواهند هر قدر از براى آنها ممكن است از حيث مال در همراهى كمك كنند بعد از دولت بگيرند ملت هم هر چه مى تواند بايد همراهى كنند تا علاج بشود.
آقا سيد حسن تقى زاده- گويا از تلگراف حضرت آقايان بطور كامل مسبوق نشدند پريروز كه مئسله ارومى صحبت شد ميخواستم اين نكته را عرض نمايم نشد نقطه فكر آخرى آقايان باينجا منتهى شد كه بدولت اخطار شود كه اقدام نمايند و اگر نتوانست يا نكرد خود ملت اقدام ناميد بنده عرض مى نمايم اين ترتيب نخواهد شد دولت هيچوقت نخاهد گفت من نمى توانم و اهمال را همخ از دست نمى دهد پس كه بايد اين اقدام بشود مجلس هم كه مسامحه مى نمايد اگر مقصود در مجلس گفتن است از گفتن هم مضايقه ميكنيد هر چند روز يك مرتبه مذاكره ميشود و ديگر فراموش مى گردد بعد از آنكه شما قطع كرديد كه دولت هيچ اقدامى نخواهد كرد وقطعات خاك شما ميرود وعشاير شما ا ز روى اضطرار از اطاعت خارج ميشوند ديگر منتظر چه چيزيد گمان بنده اين است همانطور كه از تيربز و ارومى تلگراف شده كه اگر اقدام نميشود به خودمان واگذار نمائيد حالا بخودشان واگذار كنيد كه همه بدانند ما دولت نداريم و يك ملت يتيم هستيم.
مستشار الدوله- اينكه تقى زاده گفتند امروز كار بجائى رسيده ايت كه ديگر علاجى غير از اقدامات ملى ندارد. آن روز گفته شد كه قدغن شود زوار بخاك عثمانى نرود ولى نشد حالا هم عقيده بنده اين است كه تلگراف بشود بحجج الاسلام عتبات كه ما فوج فوج تحت تبعيت ديگران نروند و فرسنگ فرسنگ خاك ما از دست نرود.
آقا سيد حسن- اين را كه ميفرمائيد در صورتى است كه ايران امنيت داشته باشد.
حسام الاسلام- از اول گفته اند كلوخ انداز را پاداش سنگ است راه خيلى آسان است يكى از طرف خوانين بختيارى و عراق عرب است مجلس اذن بدهد كه هجوم ببرند خود رعيت آنجا بجهه مشروطيت حاضر است همين قدر اغتشاش بشود خود رعيتش در صدد بر خواهند آمد آخر تا كى تا چند اقدام نميكنيد.
آقا سيد حسن تقى زاده- آقا. گفتند كه بشرط اينكه امنيت باشد من ميگويم اين شرط لازم نيست بشرط اينكه مجلس ديگر هيچ حرفى نزند در ساير پارلمانها وقتى كه گفتگوى خاك شد تمام ملت از هر مذهبى كه باشند اتفاق نموده هيچ حرف ديگر نميزنند.
صنيع الدوله- بطوريكه آقاى تقى زاده گفتند از روى تاكيد است و در اين موارد مجلس طرف ميخواهد كه صحبت نمايد طرف قوه مجريه است كجا هستند آنها كخه حاضر شوند تكليف مجلس خواندن لوايح و وضع قوانين است.
حاج امام جمعه- اين سفير ما وقتيكه رفته بپاى تخت عثمانى اين مملكت مستبدع بود و در آن مملكت هم كه هست همين طور است تمام اينها ناشى از او ميشود حقيقه او بايد اين مذاكرات را تمام نمايد. و هر چه گفته ميشود كه چرا تغيير مسلك نميدهد هيچ كس گوش نميدهد من يكگ خدوت از او نشان دارم كه در اين قرض اخير يك قلم داشت كه ايران را با او فروخت آن قلم را جواهر گرفت كه من ايران را با اين قلم احيا كردم.
آقا ميرزا ابوالحسن خان- چون اين تلگراف بعنوان مجلس نبود بلكه بشخص وزير امور خارجه شده جهه چيست كه اينجا آمده است كار بايد از مجراى آن بشود و طرف ما وزير امور خارجه است بقول آقاى صنيع الدوله كو طرف ما.
حاج امام جمعه- اين تلگراف را اولا من مواخذه از تلگراف چيها داركم كه فرمانفرما روز سه شنبه تلگراف كرده و ديشب رسيده است و شخص واسطه محض اينكه سعد الدوله درشميران است هراسان آورده بود نزد من كه چه بكنيم گفتم اين نسخه نزد من باشد تا در مجلس صحبت شود يك نسخه ديگر بگيريد بفرستيد پيش سعد الدوله.
آقا ميرزا ابوالحسن خان- فرض اين است كه بى ترتيب شده اما در خصوص اتفاق همان است كه گفته شد ماداميكه ما مشغول جنگ خانگى باشيم البته دشمن فرصت پيدا خواهد كرد قبلا بايد كار را يكسره كرد تا اتفاق حاصل گردد حال غير از خواستن وزير امور خارجه تكليف چيست بايد او را خواست.
وكيل التجار- قبل از آنكه فرمان فرما ميخواست حركت كند بنده اين عرض را كردم كه بايد در اين مواقع وزرا تمام حاضر باشند و نزديك بهم باشند تا اين كارها اصلاح شود نه اينكه بروند شميران و راهاى دور كه نشود بآنها دست رسى پيدا كرد بايد با هم بنشينند و فكر كنند كه چه چاره بايد انديشيد با تلگراف و تلفون نمى شود اين مطالب را گفتگو كرد.
مستشار الدوله- اينجا مذاكره ميشود طرف مجلس كه هيئت مجريه باشد اينجا نيست بنده عرض ميكنم ما يكسال است مى بينيم از قوه مجريه براى ما فائده حاصل نشده است پس در اين صورت آن چيزيكه در آخر ميشود بقول آقاى تقى زاده خود ملت اقدام نمايد اگر آنها هم از اهل اين خاك هستند خودشان بيايند ما چرا آنها را دعوت نمائيم.
حاج سيد مرتضى- مملكت چند هزار سردار اسمى دارد ولى دو فوج نداريم پس خوبست آنها را بيرون كنند.
آقا ميرزا ابوالحسن خان- بنده عرض ميكنم يك اعلان آخرى هم لازم است.
حاج محمد ابراهيم- اين علاج فورى نيست بعقيده بنده تلگراف بشا بشود كه تفضيل اين است يا مجدانه اقدام شود يا اينكه بملت اطلاع داده شود كه خودشان فكرى بكنند.
آقا مشهدى باقر- جند روز است ميكويند كابينه معين شده و هنوز نيامده اند و ما وكلا هنوز از آنها اطمينان حاطل نكرده ايم و اين تلگراف هم كه آمده است كار مهمى است وزراء بايد بيايند با وكلا همراى شده آنچه لازم است اقدام شود.
حاج سيد نصرالله- بايد فكر كرد كه چه بايد بشود.
رئيس- چون بنده بصيرت دارم ميدانم تا چه اندازه اهميت دارد اگر سردشت برود تمام ارومى و غيره رفته است.
حاج امام جمعه- اگر صلاح است الان با تلفن بوزرا اطلاع داده شود.
آقا سيد حسن تقى زاده- اين اتمام حجه آخرى بايد باشد اينرا هم بايد دانست هر كس كتارى را نكرد و سايرين آمدند قبول كردند منت خواهد داشت پس حالا اين جنگ خانگى را كنار بگذاريد شاه و وزرا اقدام نموده دشمن خارجى را دفع كرده منت بزرگى بر ملت گذاشته و صاحب يك سلطنت قانونى مشروطه دائمى شوند ولى اگر ملت اقدام نمود كار بر عكس خواهد شد چنانچه در چند سال قبل بدولت فرانسه دشمن غلبه كرد و دولت همراهى نكرد بلكه اغوا نمود كه داخل پايتخت شود ملت كه اين را ملاحظه نمود در تمام كوچه ها يك اعلانى انتشار داد كه وطن در خطر است تمام ملت جمع شده دشمن را باقوه ملى دفع نمودند و انوقت كار برعكس شد زيرا كه منت گذار بر دولت شدند حال خوب است اعليحضرت هم منت گذاشته جلو افتاده دشمن را دفع نمايند والا ملت خود دفع خواهد كرد و صاحب منت خواهد شد.
حاج محمد آقا- تا حالا تمام بمسامحه و اهمال گذشت در گفتگوى لاهيجان اگر اقدام ميكردند كار باينجا نميكشيد خودشان بهتر ميدانند كه تا كنون هيچ اقدامى نكرده اند اگر در اى مدت سه فوج تهيه ميكردند والله اگر اين اتفاقات ميافتاد ما نشسته ايم از سفير خودمان گله ميكنيم بايد از آنجا تلگراف بشود بسفير علنا كه همه بخوانند كه عثمانى عسگر خود را بيرون ببرد عثمانى باين اندازه قوت ندارد كه مقاومت نمايد.
شيخ ابراهيم- اگر خواستن وزراء لازم است از امروز بايد بخواهند.
حاج سيد نصرالله- وزرا وسردارها و امرا تمام صاحب ثروت هستند حاضر شوند و اقدام نمايند اگر مسامحه شود ديگر عقيده بنده اين استكه واگذار بملت شود
آقاى امام جمعه- من از روز يكشنبه مطلع بودم كه روز بروز تخطى مينمايند و قرار شد اقدام شود هيچ اقدام هم نشد حالا هم ميترسم مثل آنكه حاج امام جمعه گفتند باز امروز فى الجمله گفتگو شود و بمسامجه بگذرد پس خوبست همانطور كه گفته شد مقرر شود وزرا بيايند و از اينجا نرويم تا كار درست شود.
حسام الاسلام- صاحب خانه را بدو شكل بيدار كرد اگر زياد خوابيده باشد بايد او را بطور ملايمت بيدار كرد و اگر زياد خوابيده باشد بايد او را بطور ملايمت بيدار كرد و اگر دزد امد در خانه بايد او را طورى بيدار كرد كه همسايه هم بداند حالا بايد واسطهرا كنار گذاشت بشاه بايد گفت مملگت ميرود تا فرصت هست بايد اقدام كنيم از طرف عراق عرب بايد حمله كنيم اگر ابتكار بشود عراق عرب از دست او خواهد رفت.
مستشار الدوله- باتمات اين مطالب آنطور كه جناب حاج سيد نصرالله گفتند بطور فوق العاده برئيس الوزرا تلگراف شود نه بطور خواهش كه در دربار مجلس فوق العاده از وزراء و امراء و سردارها تشكيل داده آن نقشه و خيالى كه درباره دشمن جمل خواهند آورد گفتگو نموده و فرد اطلاع بمجلس بدهند والا اگر اينطور نباشد فردا باز اينجا آمده وقت مجلس ضايع خواهد شد و كارى هم پيشرفت نخواهد كرد اين مجلس عسگريه را اگر ترتيب بدهند در خارج هم خيلى اهميت حاصل خواهد كرد كه امروز در دربار ايران مجلس فوق العاده عسگرى براى مدافعه تشكيل داده شده است.
آقا ميرزا فضلعلى آقا- مقصود اين است اين مطلب كه نوشته شده است چون سردار عسگرى با آن مناقضت كه ميان او و عشاير است اين توشتجات را بفرمانفرما نوشته و مطلب هم آنقدر همه نيست كه فرمانفرما تلگراف كرده است.
رئيس- ولى عقيده بنده با اينكه راى ندارم بشما ميگويم كه مطلب خيلى خيلى مهم است و بيش از اينها است كه فرمانفرما تلگراف كرده است.
آقا ميرزا محمود- ما وكلا نشسته ايم كه حقوق و حدود ملت را حفظ نمائيم اگر همسايه تعدى بهمسايه نمايد آسوده نمى نشيند امروز فرضا نوشتيم آنها هم فردا جواب ميدهند كه سفرا را ديديم و مذاكرات شد شما آسوده بنشينيد عقيده بنده اين است كه امروز وزراء و امراء را بايد خواست و تكليف را تمام كنيد.
حاج سيد نصرالله- از فرمانفرما چنين تلگرافى بيايد آيا اهميت ندارد بر فرض اين تلگراف اهميت نداشته باشد ولى مدافعه سرحدى كه اهميت دارد تا كى بايد اين ملت بسوزد.
رئيس- بلى بآرامى بايد رفتار كرد.
مستشار الدوله- ابدا جاى آرامى نيست سه ماه است كه ما بآرامى رفتيم و آنها يكصد و پنجاه قريه تصرف كردند حالا چه موقعى است كه بگوئيم اين تلگراف فرمانفرما اهميت ندارد و تلگراف سردار مكرى را تصديق نكنيد.
حاج امام جمعه- در اينمسئله بنده هم همراى هستم اينمر سرحد دار ما است اگر ما بحرف حاكم جزو و كل گوش ندهيم پس از كى بپرسيم اما در خصوص وزرا امروز آنها را بخواهيد و آنچه لازم است بآنها گفته شود و هم همانطور كه مستشار الدوله گفتند آنها بروند در دربار مجلس كرده نقشه و نتيجه اقدامات خود را فردا بمجلس ارائه بدهند تلكيف معلوم شود.
آقا سيد حسين- ماداميكه فرمانفرما اينجا بود مطلب خيلى اهميت داشت و خيلى اهميت مى دادند و افواج معين مى كردند از جمله سوار جهانشاه خان بود حتى وقتى كه فرمانفرما ميخواست برود بنا جهانشاه خان قبل از وقت برود حالا مدتى است جهانشاه خان اينجاست و هر روز ميرود درابر ميگويد سوار من حاضر است اگر سوار ايل را هم مخواهيد او را گوش نمى دهد.
حسام الاسلام- در بعضى موارد احتمال بقدر يقين كار مى كند و عاقل بايد جلو احتمال را بگيرد مگر فرمانفرما ماومر دولتى نيست در ساير پارلمان چه كار ميكنند وقتى كه صحبت وطنى شد تبايست نشست.
آقا ميرزا ابوالحسن خان- در اينكه تلگراف حاكم سنديت دارد و مجلس بايد هر اقدامى كه ميتواند بكند حرفى نيست عقيده بنده اين است كه آنچه علنى در اين خصوص بايد گفتگو شود شد بعضى مطالب كه چه بايد كرد خوبست در مجلس مخصوص وزرا خواسته شوند و گفتگو شود و نتيجه حاصل گردد.
صديق حضرت- وقتى كه مسئله ارومى با هيئت وزراى سابق گفتگو شد گفتند دول همجوار در كار بوده و واسطه هستند حال عقيده بنده اينست كه معلوم شود مداخله آنها چه بوده است.
آقا سيد حسن تقى زاده- عقيده بنده بر عكس اين اعتقاد است همه وقت تمام حرارتهاى ما را همين يك كلمه سرد ميكند كه وزرا مى گويند ما مى خواهيم سوال و جواب نمائيم حال سه ماه است كه هيچ اقدام نشده وقت رفتن فرمانفرما قرار شد فوج همدان و خمسه و قزوين و غيره برود يكنفر نفرستاده اند حالا بايد ملت ديگر خودش همراهى بكند و ملت ايران را هم من زنده مى دانم حالا بايد بهر كس اطلاع آخرى داده شود كه اگر شما هم اولاد اين وطن هستيد بيائيد با ما همراه شويد اگر نيامدند بعد از آنكه ملت دشمن خود را دفع كرد لابد دشمنان داخلى را هم رفع خواهد كرد.
اسدالله ميرزا- امروز جز اينكه از راه وفاق داخلى بايد پيش آمد و جنگ خانگى را كنار گذاشت و بقوه اجماع كار را پيش برد هيچ چاره نيست.
رئيس- در اينخصوص آنچه لازم بود گفتگو شد وزراء را بايد خواست و گفتگو كرد اما در باب وقت امروز مشير الدوله مرحوم شده اين وزير بزرگ و صدر اعظم بوده تمام آنجا هستند و بايد تشييع جنازه نمايند اجازه مى دهيد فردا صبح بيايند كه هم معرفى بشوند و هم در اين خصوص مذاكره شود.
حاج امام جمعه- عقيده بنده اينست سه ساعت بغروب مانده بيايند بيش از اين نميشود صبر كرد اگر فى الجمله اهمال بشود آنوقت بايد تشييع جنازه وطن را بكنيم.
آقا ميرزا فضلعلى آقا- بنده يك عرض كردم و هر كدام هم بر بنده ايراد كردند بنده از روى نوشته سرحدات مى گويم اينها آمدند از ساوجبلاغ چهار قرى را تصرف كردند اما مطلب عشاير جنگ خانگى است اگر اين جنگ خانگى را رفع كرديد ديگر عثمانى نميتواند تعدى كند اين حرف بنده جاى ايراد نيست.
مستشار الدوله- چه تفاوت دارد ارومى با ساوجبلاغ امروز در ارومى است فردا ميكشد طرف ساوجبلاغ امروز بگوئيم آنجا جنگ خانگى است فردا خارجى ميشود علاج همان است كه آقاى تقى زادهخ گفتند ملت بايد خودش را زنده بداند و اقدامات لازمه را بكند و بدولت حجت آخرى بشود كه اگر از اين ملت هستيد بيائيد همراهى نمائيد.
آقا سيد حسن تقى زاده- بعضى كفتند وزرا امروز عصر بيايند ولى عقيده بنده اين است كه آن مجلس سردارها و امرا امروز در دربار بشود كه فردا نتيجه را بما بگويند كه ديگر بما نگويند برويم به بينيم چه بايد كرد بايد اين ملت حس خود را نشان بدهد دولت هم خواست اقدام نمايد اسباب پشت گرمى آنها خواهد شد و بايد مجلس بملت اطلاع داده و صدا نمايد.
حاج امين الضرب- اينكه گفته شد بوزرا اطلاع داده شود هيچ فائده ندارد زيرا كه ابدآنها در فكر نيستند و هيچ اهميت نيمدهند عقيده بنده اين است وزراى حاليه و وزراى قديم و امرا را حاضر نمايند امروز عصر در اينجا مجلس شده گفتگو شود.
آقا ميرزا محمود- بنده هم با جناب حاجى امين الضرب هم عقيده هستم.
مستشار الدوله- بنده بعقيده سابقه باقى هستم براى اينكه داخل در عاديات نشويم يك تلگراف بوزرا بشود كه يك مجلس از وزرا و امرا و سردارها تشكيل داده آنچه لازم است گفتگو نمايند و فردا اطلاع بدهند.
حاج سيد نصرالله- اين مجلس مثل مجالس عاديه نيست و فوق العاده است و امروزه گفتگو حقيقه در خاك و مليت است اگر حاضر نشوند معلوم ميشود كه اينها دشمن ما هستند.
حاجى معين التجار- كار را سردار ها بهتر صورت ميدهند تا وزرا ضرر ندارد كه از آنها شورى بشود.
رئيس- حال اختلاف شد كه تنها وزرا را ميخواهيم يا اينكه سردارها هم با وزرا باشند.
آقا سيدحسن تقى زاده- تمام اينها نوكر پادشاه هستند هشت نفر وزير مسئول مجلس هستند و سايرين بايد طورى خدمت نمايند كه تقرب حاصل نمايند پس اينها بايد در دربار جمع شده آن آخر اقدام خودشان را مذاكره نموده فردا كه ميآيند جواب بياورند نه اينكه باز گفتگو شده بروند براى ما جواب بياورند ما با سردارها طرف نيستيم و ابدا با آنها گفتگو نداريم.
مستشار الدوله- عصرى وزراء تنها آمده هم معرفى شده و هم آنچه لازم سؤال و جاب است باآنها بشود كه در مجلس دويم ديگر جاى سؤال و جواب نباشد.
حاجى سيد نصرالله- ما نتيجه اتفاق را ميخواهيم از اينكه آنجا مجلس ميكنند يا نميكنند كار نداريم آن كسانيكه امروز تمكن دارند بايد همراهى و اقدام نمايند.
حاج سيد عبدالحسين شهشهانى- خوب است امروز آن مجلس كه وزرا با امرا بايد بنمايندمنعقد بشود ولى آن مجلس كه بايدوزرا و امرا بلكه علما هم باشند در اينجا بشود و تكليف ملت ومردم معلوم شود.
وكيل التجار- مقدمه بايد وزرا در اينجا حاضر شوند و بآنها حالى كرد كه چه بايد كرد و چه نحو مذاكره نمايند بعد آن مجلس دربار منعقد شود كه ديگر بمسامحه نگذرد.
آقا سيد مهدى- عقيده بنده همان فرمايشات آقا يتقى زاده است.
مستشار الدوله- مانبايد تمام قوانين دنيا را منقرض نمائيم و از سر ترتيب جديد پيش بگيريم آن مجلس كه بايد امير و سردار باشند آن مجلس بايد در دربار دولتى باشد كه هر كس هر چه ميتواند جانا و مالا اقدام كنند آنجا مذاكره نمايند نتيجه را بياورند اينجا اظهار كنند.
حاجى امام جمعه- همين طور كه مسشتار الدوله فرمودند صحيح است ولى يك نكته است كه آنها با خطار اين مطلب را اهميت نميدهند خوبست بيايند اهميت مطلب را بآنها حالى كنيم بعد مجلس را در دربار منعقد كنند بتلگراف نميشود مطلب را درست بآنها فهماند.
مخبر الملك- چرا با تلگراف هم ممكن است اهميت مطلب را بآنها حالى كرد.
رئيس- اگر مجلس ميل دارد من عصر كه بالا ميروم خودم بوزرا اهميت مطلب را بگويم و آنها را مسبوق نمايم چون درست از كم وكيف آنجا اطلاع دارم آنها هم مجلس كرده جواب را فردا بيآورند.
حاج سيد نصرالله- اينكه گفته شد اين امر برخلاف ترتيب است صحيح است ولى امر روده بمجلس آمده اين مطلب باين اهميت چه ضرر دارد كه همين جا مذاكره شود.
حسام الاسلام- همانطوريكه مستشارالدوله گفته اند امروزه مملكت ما اقتضا دارد كه در دربار يك مجلس عسگرى و نظامى باشد.
آقا ميرزا فضلعلى آقا- اين فرمايش كه آقايان فرمودند صحيح است كه مجلس با اين اشخاص طرف نيست. ولى اگر در اطاق ديگر باشند و با آنها مذاكره شده مليت خود را اظهار دارند چه ضرردارد.
رئيس- امروز عصرى قرار بود مجلس تشكيل بشود در باب عمل نان حال وكلا چه ميگويند تشكيل بشود يا نه آنهم اهميت دارد و اين چند روزه تا ممكن است زودتر تهيه گندم و نان بشود خواهش ديگرى كه دارم اين است در پريروز هم گفتم كه تا ميتوانيد حفظ انتظامات داخلى مجلس را نمائيددر اين خصوص و وقت مجلس خيلى مذاكره شده مبلفى هم وقت مجلس را صرف كرديم معهذا امروز بوقت حاضر نشده اند حالا باز خواهش ميكنم كه در سر ساعت همه حاضر شميد كه هم حفظ شئونات خودتان را كرده باشيد و هم وقت مجلس ضايع نشده باشد.
رئيس التجار- تلفونى كه بمؤتمن الملك شده جواب چه رسيد.
محقق الدوله- در جواب تلفون مجلس جناب مؤتمن الملك خيلى اظهار تشكر و امتنان نمودند و چنين مذكور داشتند كه ديروز مبتلا بمرض قولنج شدند و بعد از آن سكته رو داد دكتر انگليسى آورديم كه تشخيص بدهد از چه بوده است فعلا در امامزاده صالح بطور امانت گذاشته شده و خيلى عرض تشكر از اقدامات مجلس مقدس مينمايم.
رئيس- خود مشيرالدوله مرحوم در سه روز قبل كه من خدمت ايشان رسيده بودم از مرض قولنج شكوه داشت حالا اگر الازم است باز تحقيق شود.
آقا ميرزا ابوالحسن خان- مجلس اين حق را داشت كه تحقيق كند بيش از اين حق ندارد حالا اين هيئتى كه ميروند اگ رقانع شدند و بما اطمينان دادند بسيار خوب والا اقدامات لازمه ديگر بشود.
وكيل التجار- اگر اطمينان دادند كه ببرند دفن كنند والا بايد باشد تا تحقيق شود.
رئيس- اين هيئت نباشد برود براى تسليت و تعزيت است و تمام اين سئوال و جواب مارا خواهند كرد.
آقا ميرزا سيد حسن- حالا كه شما خودتان ميرويد خوبست تمام ممكلت را مثل ارومى فرض كرده از بابت راهها و اغتشاش ولايات كليه مذاكره نمائيد كه فردا نتيجه آنرا در مجلس بگويند.
حاجى سيد نصرالله- هر روز كه ما مى آئيم اينجا گرفتار تظلمات يكى هستيم يكروز از كرمانشاهيان روز ديگر از تنكابنيها و غيره آيا چه بايد كرد درباه اينها.
رئيس- امروز اقدامى در باب كرمانشاهيان شد و قرار شد كه يك پولى بآنها داده شود بروند چند نفرشان بماند كه عمل بانجام برسد و مسئله تنكابن هم اگر بايد در مجلس مذاكره دود بشود.
آقا سيد حسين- مسئله تنكابن مقرر شود در مجلس وزراء با وكلاء مذاكره بشود كه بعضى اسناد و نوشتجات در دست است تا رسيدگى شود.
رئيس- آيا امر تنكابن متعلق بمجلس است يا بعدليه؟
آقا سيد حسين- متعلق بعدليه.
رئيس- پس بايد ببينيم كه مجلس وقت دارد با اينگونه كارها رسيدگى كند.
آقا ميرزا طاهر- مسئله تنكابن راجع بدو وزارتخانه است يكى وزارتداخله كه بايد انرا امنيت بدهد و حاكم نعين كند و يكى از بابت اين قتل و غارت كه راجع بديوانخانه عدليه است كه تا حال هم ثمرى نبخشيده.
رئيس- اميدواريم كه انشاء الله بزودى عدليه اقدامات صحيحه نمايد.
آقا سيد حسن تقى زاده- اين صحيح است كه مجلس نبايد در خصوص امرى رسيدگى كند. ولى يكدفعه است كه قتل و غارت عمومى در يك ولايت جريان پيدا ميكند آنوقت وكيل آن ولاين در مجلس فرياد مى كند و ديگران را هم با خود هم آواز مى نمايد در همه جا هم معمول است و ناچار مجلس در آن وقت بايد رسيدگى نمايد.
رئيس- اجازه مى دهند مامورى از طرف مجلس برود تحقيق نمايند كه اين تفصيلات واقع شده يا نه بعد از آن شروع بكار شود (جمعى گفتندخيلى خوب است).
رئيس- معلوم است امر تنكابن بايد در عدليه تحقيق شود نه در مجلس.
آقا ميرزافضلعلى آقا- در اين فقره سپهدار هم وكلا را تنگ آورده است وتلگرافاتى از تنكابن آمده كه متناقض است و تابحال اين مطلب در پرده مانده روزبروز فسادش بيشتر شد پس يك مرتبه تحقيق شود بهتر است و بهمين ترتيب كه فرمودند از طرف مجلس بروند تحقيق نمايند.
آقا ميرزا محمود- اينكه فرمودند مامور برود بنده عرض ميكنم كه از مجلس مامور رفتن صحيح نيست و فردا براى اغتشاش همه جا بايد از مجلس مامور برود انوقت كسى از وكلا باقى نخواهد ماند خوبست از خارج مجلس باشد.
حاج شيخ محمود- در خصوص امر تنكابن كاغذ جاتى خدمت آقا سيد محمد تقى تنكابنى آمده است خوب است آنها را بخواهيد معلوم شود كه چيست‏
آقا سيد حسين- فرمودند كه بايد در محل تحقيق شود.
رئيس- من ميگويم تكليف اينست تا راى آقايان چه باشد.
وكيل الرعايا- در امر تنكابن بايد رسيدگى شود در آن اوايل سيدى آمد در مجلس كه برادر مرا پسر سپهدار كشته است بعد چند نفر از وكلا از براى رسيدگى ايم امر معين شدند تحقيق كردند معلوم شد كه خود خودش را كشت غرض اين سات كه بايد تحقيق و زسيدگى شود و همانطوريكه آقا ى تقى زاده فرمودند جلوگيرى شود كه يك سيلى بى جهت بكسى زده نشود.
ملاحسن وارث- اين آقا ى آقا شيخ ابوالقاسم كه آمدند در اينجا از آقايان انجا است از او بخواهند تحقيق شود و رسيدگى نمايند.
رئيس- ميگويند از خودش عارض است پس بايد در عدليه رسيدگى شود من بغير از حق با كسى همراه نيستم غرض اينست بايد طورى باشد كه بمجلس ايراد وارد نيايد.
آقا ميرزا حسين طبيب- بنده هم اطلاعاتى كه از الموت نوشته بودند كه از اين طرف ريخته و اموال صاعد السلطان را چه قد رغارت كردند و چه قدر گاو سر برده اند وبردند غرض اينست كه اين نحو كاغذ جات از آن طرف هم هست.
آقا ميرزا محمود- مجلس بايد اهالى آنجا را امنيت فورى بدهد.
وكيل التجار- امنيت فورى تعيين حكومت است و بعد از آن خواستن آن اشخاص و درعدليه رسيدگى شدن.
آقا سيد حسن تقى زاده- طرفينى كه اينجا هستند براى رسيدگى ناقص نيستند عدليه هم كه حاضر است سپهدار هم خودش خواهش ميكرد رجوع به عدليه شود ولى براى رسيدگى آنجا چون حكومت ندارد كسى برود تحقيق ورسيدگى كند و براى امنيت هم حاكم معيين كنند.
آقا ميرزا فضلعلى آقا- اينكه آقاى تقى زاده گفتند صحيح است ولى ابيد از آنجا تحقيق شود كه حكومت غير متيواند آنجا را امنيت بدهد يا نه؟
آقا ميرزا طاهر- بارى امنيت اول حاكم لازم است بعد از آن اشخاص را بخواهند بيايند در عدليه رسيدگى شود.
سپهدار بزودى مى خواهد حكومت كند اهالى راضى نيستند معتمد الدوله هم اينجا حاضر است با او حرفى دارد بخواهد بروند در عدليه گفتگو شود.
رئيس- آخر تكليف چه شد؟
آقا ميرزا طاهر- بايد حكومت معين شود كه حفظ حقوق سپهدار و مردم هر دو را بنمايد و تظلمات درب عدليه رسيدگى شود.
آقا سيد حسين- آن پنج نفر را بفرستند بيايند در عدليه رسيدگى شود و حاكم هم براى امنيت معين كنند.
فتح الله خان- اگر بنا شد سپهدار عارض بشود كه گاو و گوسفند مرا برده اند مجلس چه حكم خواهد كرد.
حاج امين الضرب- او هم هر چه اظهارات دارد بايد بكند كسى مانع اظهارات او نيست.
اسد الله ميرزا- همانطوريكه جناب آقا ميرزا طاهر گفته اند صحيح و بيغرضانه است.
آقا ملا حسن وارث- آن پنج نفر را بايد خواست.
آقا مير عماد- اين اشخاص كه آمده اند از دست آن پنج نفر عارضند خوب است آنها اظهار شوند كه بتحرك سپهدار اين كار را كرده اند يا خود سر تا معلوم شود (صاعد الدوله) (لطفعلى خان) و سه نفر خواجه وند و بايد اين ايل خواجه وند از سپهدار منتزع شوند كه آنها مصدر شرارت هرزگى هستند.
رئيس- بمحض حرف كه نميشود و دولت هم به حرف شما نيست شما ميخواهيد سر او را هم ببريد ولى اين نيست مجلس با كى طرف طرف نيست ولى در ماده سپهدار مجلس مغرض قلم رفته است من كسى نيستم كه بهواى نفس رفتار كنم بايد طرفدار كسى باشم مجلس بايد حق را بگويد و احقاق حق نمايد
ملا حسن وارث- مجلس چرا طرف قلم رفته است سپهدار كسى است كه معرفى خودش را بمردم كرده است.
آقا ميرزا محمود- خوب است مجلس اجازه بدهد آن پنج نفر را اظهار كنند و رجوع شود بديوانخانه عدليه.
رئيس- آقا ميرزا حسين طبيب گفت كه از اين طرف بآن طرف حمله بردند و غارت كردند پس از اين قرار مجلس بايد از اين طرف هم اظهار كند مجلس بايد حق بگويد.
حاج امام جمعه- در اين كه بعضى در اين مملكت بما ظلم كرده اند و بد آدمى هستند حرفى نيست و بعضى هم مظلم و ملهوف هستند آن هم حرفى نيست ولى امروز تكليف مجلس اين است كه هر كس با هر كس طرف است مجلس حق را بگويد اگرچه آن طرف شمرباشد حالا آقا ميرزا طاهر و آقا مير عماد هر دو صحيح و درست هستند و اهل ان جا ميباشندو البته اطلاع دارند انچه ميگويند ولى من اهل آنجا نيستم و هيچ اطلاعى هم ندارم چه بگويم.
آقا ميرزا حسين طبيب- در چند روز قبل تلگرافى از تنكابن داده بودند بتوسط آقا نورالدين و نميشناسم كه كى هستند و خواسته كه تلگراف در مجلس قرائت شود خواستم بدهم بمجلس جرات نكردم.
حاج امام جمعه- چرا نداديد چرا جرات نكرديد حق را بايد گفت.
آقا شيخ حسين- يكى از فصول نظامنامه است كه وكيل را بى جهه نمى توان توهين و تهديد كنند در چندى قبل وكيل در مجلس هر گاه برخلاف راى عامه حرف ميزد در بيرون او را تهديد ميكردند كم كم كار بجائى رسيد كه در انجمن ها او را تهديد و تخويف ميكنند خوب است جناب رئيس اجازه بفرمائيد كه اين فصل اجرى بشود و وكلا آزاد باشند در اظهار عقيده خود (تلگرافى كه بآقا نورالدين شده بود قرائت شد مشعر بود بر اينكه آقا ميرعماد و سررشته دار تنكابن را مغشوش نموده و هر روز آقا مير عماد مينويسد كه دولت و ملتى نيست مال و املاك سپهدار و كسان او را بچاپيد و هر چه ميتوانيد بكنيد.
رئيس- تمام اينها مذاكرات است بايد رسيدگى شود تا حقيقت معلوم گردد.
آقا ميرزا طاهر- آخر كلام اين است كه نصر السلطنه ميخواهد باين ترتيب درآنجا حكومت نمايد والا سه ماهست چرا حاكم تعيين نكردند و نفرستادند.
رئيس التجار- مدتى وقت مجلس دراين كونه امور صرف شد و آخر هيج نتيجه و ثمرى نداد خوبست اين يك امر را در مجلس تحقيق و رسيدگى نمايد تا براى اتيه خيلى راحت خواهد بود و وقت مجلس هم خيلى خواهد شد.
آقا ميرزا مرتضى قليخان- راه چاره اين است كه زودتر حاكمى غير از كسان سپهدار معيين نمايند برود براى امنيت آنجا بعد شروع در تحقيقات بشود.
دبير رسائل- مقرر بشود همانطور كه از كسان سپهدار نبايد برود معتمد الدوله هم نرود شخص ثالث بى غرضى برود.
آقا ميرزا محسن- كميسيونى معين شود كه ناظر در رسيدگى باشند تا زودتر اين عمل تمام شود.
رئيس- حال راى مجلس در اين خصوص چيست؟
اسدالله ميرزا- اين مطلب صحيح نيست چنانچه در باب سالار مفخم شد و پشيمانى يراى مجلس حاصل شد اگر بايد كسى برود دو نفر از خارج كه محل اطمينان مجلس باشند بروند.
آقا سيد حسين- آن صورت تظلميكه به مجلس نوشت شده است خوبست بخواهيد و موضوع تظلم را تشخيص بدهيد در آنجا قاتل را معين كرده اند.
رئيس- غير از اينكه بعدليه رجوع بشود و از
. طرف مجلس هم مامورى باشد كه زودتر شود راه ديگر ندارد و راى آقايان حجج اسلام هم البته همين است.
آقا ميرزا سيد محمد مجتهد- صحيح است بايد رجوع بعدليه شود.
آقا سيد عبدالله مجتهد- شما بايد عدليه تان را محكوم نمائيد.
آقا ميرزا طاهر- اول بايد بارى حصول امنيت حاكم معين شود بعد رجوع بعدليه شود.
رئيس- سه مطلب است يكى تعيين حاكم ديگرى رجوع بعدليه يكى هم رفتن يك نفر مامور براى تحقيق در محل بعضى گفتند رفتن مامور از طرف مجلس لازم نيست.
محقق الدوله- آيا بايد يك نفر از مجلس در عدليه باشد يا نه چون بوودن اشخاص خارجى بواسطه عدم اطمينان اسباب زحمت خواهد بود.
وكيل التجار- اتصالا كار از مجلس رجوع بعدليه ميشود اگر براى هر كارى هر روز يك نفر مامور و ناظر از طرف مجلس معين شود اين نميشود عدليه ابدا نبايد محتاج بمامورى از طرف مجلس باشد (تلگرافى از زنجان قرائت شد كه مشتمل بود بر هتك و توهين بآقا ميرزا ابراهيم از طرف آقا ميرزا هاشمخان وروانه شدن مشار اليه بطرف طهران و شرارت مفسدين و مو زيكانچان و خواستن جلوگيرى از آنها).
آقا شيخ ابراهيم- حالا دو ماه است حاكم را كشتند و راهها را سد نمودند اتصالا دزدى وشرارت و قتل و غارت مينمايند موريكانچى و توپچى كه نوكر دولت است و بايد در اين مواقع در سرحد جنگ كنند در آنجا مصدر شرارت و هرزگى و اغتشاش ميباشند كسى نيست علاجى بنمايد.
رئيس- بايد بوزارت جنگ نوشته شود كه چرا از مخزن دولتى باين اشرار و هرزه لباس داده اند از آنها پس بگيرند و بوزارت داخله هم نوشته بشود كه براى آنجا زودتر حكومت تعيين نمايند و امروز براى دو و نيم بغرب مانده وكلا حاضر شوند براى ترتيب عمل خبازخانه. (مجلس ختم شد)
</section>
<section type="session" number="152">
جلسه: 152
مذاكرات روز يكشنبه 6 شعبان المعظم دارالشوراى ملى‏
خلاصه مذاكرات روز پنجم را آقا ميرزا مرتضى قليخان قرائت كرد
رئيس- ديروز در موقع حركت دادن جنازه مرحوم مشير الدوله كه تمام وزرا آنجا جمع بودند ولاقات شده اظها ر داشتند كه مطلب خيلى مهم است لازم است مذاكراتى در اين باب بشود از آنجا باتمام وزرا رفتيم منزل جناب مشير السلطنه وتا پنج ساعت از شب گذشته در آنجا بوديم و مذاكراتى كه ديروز درمجلس شده بود مطرح گرديد قرار شد امروز بروند تلگرافخانه با فرمانفرما و حاكم سرحدى گفتگو نموده تمام مطلب را تحقيق نمايند حال اختمال ميرود عصر حاضر شود و معرفى گردند لابد آقا يان و وكلا هم حضور بهم خواهند رسانيد و اگر مطلب تمام نشد فردا خواهند آمد و اينكه اصرار نشد براى عصر بجهه آن بود كه مطلب تمام نبود.
حاج سيد نصرالله- شما احساس فرموديد كه جواب صحيح خواهندداد.
رئيس- بنده احساس كردم انشاء الله جواب درست خواهند داد و اقدام كافى خواهند نمود.
حاج امام جمعه- اين گمان را نكنيد كه اين كار را اقدام بكنند آنچه گفتيم و فرياد زديم فائده نبخشيد.
آقا سيد حسين- اجازه بدهيد نظامنامه اساسى خوانده شود.
حاج امام جمعه- در اين مدت وقتيكه مطلبى را خيلى اهميت داديم و خيلى جد كرديم يك چند دقيقه وزرا حركت مختصرى مى كنند و پس از گذشتن وقت فورا ساكت ميشوند اعتقاد بنده اينست كه مجلس راحت ننشيند تا اين مطلب تمام شود من در اين باب تجربه كردم وزير جنگ در موقعى كه مملكت را مى بردند در اين مدت هيچ حركتى نكرده و همين طور وزير داخله.
حاج سيد نصرالله- از براى امر خباز خانه قرار بود كه ديروز عموم وكلا بيايند يا بعضى.
رئيس- قرار شد اشخاصى كه بصيرت بيايند.
حاج سيد نصرالله- اشخاصى كه بصيرت نداشتن مثل بنده آمده بودند ولى اشخاص بصير نيامده بودند.
آقا سيد حسين- يك كميسيون دوازده نفرى براى اين كار معيين شده بود و آنها خيلى زحمت كشيده بودند و قرار شد اين كار بدستيارى آنها تمام شود لهذا جمعى بخيال آن دوازده نفر نيامدند.
رئيس- خوب بود ديروز مرا مستحضر ميكردند كه مطلب اينست.
حاج سيد نصرالله- مسئله كه مهم است اينست كه بدانيم گندمى كه وارد انبار دولتى ميشود چقدر است ديگر اينكه مسئله نان تا اين دو هفته تمام بشود.
رئيس- در كميسيون ماليه مشغول تعيين گندم ديوانى هستند الحمدالله امسال جنس هم خيلى خوب است و انشاء الله در همين هفته عمل نان تمام مى شود.
آقا ميرزا مرتضى قليخان- اين مسئله صحيح است ولى دو نقص دارد يكى اينكه بلديه در اذهان مردم انداخته است كه دولت گندم را ارزان بدهد با اينكه كميسيون ماليه زحمت كشيده كه اين شش كرور كسر را درست نمتايد چطور ميشود كه امسال هم چيزى دولت بدهد كه نان را ارزان بفروشند.
رئيس- امروز مذاكره در اين خصوص نيست مذاكره آن باكميسيون است خوبست شروع بقرائت قانون اساسى شود (بعد از قرائت چند ماده چون نسخه تصحيح شده حاضر نبود قرار شد كه در روز سه شنبه قرائت شود).
حسنعلى خان- اين عرض را كه ميكنم اهكميت دارد در بدو انعقاد مجلس يك عنوان خوبى در مجلس شد و آن تشكيل بانك ملى بود و خيلى مذاكرات شد و مردم هم بعد از يكى دو ماه اطمينانى خاصل كرده تا در روزنامهاى خارجه هم نوشته شد شايد بنظر جناب رئيس هم رسيده باشد در يكى از جرايد نوشته بودند كه اين خيالى را كه مجلس دارد اگر صورت خارجى پيدا كند خيالات ديگرانرا باطل ميكند مقصود مطالب پلتيكى ولى امروز مى بينيم بدبختانه بالمره مذاكره بانك از ميان رفته و تمام كارها هم منوط بپول است. آيا چه شد كه اين مذاكرات از ميان رفت.
آقا ميرزا ابوالحسن خان- روزى كه بنده وارد اين مجلس شدم از فرنگ اين صحبت را مذاكره كردم و با شما هم عقيده هستم و اكثريهم شايد هم عقيده باشند تعطيل هم نشده است خوبست اجازه داده شود كه مطرح شود.
محقق الدوله- اظهار حسنعلى خان از روى وطن پرستى بود گو اينكه تعطيل نشده باشد و دنباله آنهم در دست باشد باز بايد اقدام شود وقتى كه اتابك در دفعه آخر آمد بمجلس همين مذاكره شد از قضاياى اتفاقيه وقوع آن واقعه اسباب تاخير شد حالا هم هر چه باشد بايد زودتر اقدام شود و رئيس بانك كه معلم باشد از فرنگ بخواهند و تا آمدن او ترتيب بانك را مرتب نمايند.
آقا شيخ حسين- الحمد الله رب العالمين اميدورام كه ديگر كسى نتواند وكيل را تهديد نمايد عقيده بنده اين است اين متمم قانونى اساسى كه گوش ملت را پر كرده اند ناقص مانده تا تمام نشود و بصحه همايونى نرسد ملت با جان و دل پول نخواهند داد.
وكيل الرعايا- يك نقشه خوبى براى بانك كشيده شده بود و اينك تعطيل كشد يك نقشه از فرنگستان داخل اين خاك شد كه شرح آن محتاج بمجلس ديگر است ولى اميدواريم كه من بعد اين ايران از خارج چيزى نگيرد و از ثروت مملكت خود بهره مند شود. حالا بايد همان نقشه خودمان را مجرى داريم و فورا اين بانك تشكيل شود.
حاج محمد تقى- تعطيل بانك بجهت اينكه دوازده فصل بجهه بانك نوشته شده بود دولت ميخواست تغيير بدهد از اين جهه تعويق افتاد.
رئيس- شما ها كه اطلاع داريد همين طور است؟
حاجى معين التجار- بلى امتياز نامه گرفته شد بعد در خصوص تغييراتى كه در مواد آن ميخواستند بدهند مذاكرات زياد شد و بهمان طور ماند.
رئيس- پس چرا نگفيتد و اظهار نكرديد كه همه بدانند.
آقا شيخ يوسف- جناب ناصرالملك بمجلس آمده بودند كه اين ترتيب بانك ملى صلاح حال ملت نيست نه اينكه صلاح دولت نباشد چون كه اين بانك مدتش خيلى است پس طورى بايد باشد كه اسباب آسايش و اطمينان همه مردم باشد.
حاجى معين التجار- سبب همانست كه حاجى محمد تقى گفتند خواستند امتياز نامه را تغيير بدهند قبول نشد.
آقا شيخ يوسف- جناب ناصرالملك غرضى نداشت لابد از روى خير خواهى مى گفت.
حاج محمد تقى- جناب ناصرالملك گفتند يك رئيس و يك دفتر دار از فرنگ بياورند و ديگر چيزى نگفت.
آقا ميرزا محمود- ناصرالملك مجبور بگفتن بود يك فصلى از امتياز نامه بانك مل اين بود كه عايدات دولتى تمام ببانك آمده از آنجا خارج شود قبول نشد و تا حال هم ما ندانستيم كه عايدات دولتى امساله چه شده است.
حسنعلى خان- جمعى فهميده و جمعى نفهميده ديگر اين بانك را تعقيب نكردند و حال آنكه افتخار و قوام مليت ما بسته باين بانك است همه ميدانند كه تايك جمعى يك سرمايه در يك جا نگذارند كارهاى بزرگ را نميشود از پيش ببرند افسوس مثل حاج ملك التجار صدمه بزرگى باين اساس وارد آورد وكلا بايد يصداى بلند بگويند بمردم كه شما امروز پول بشخص نميدهسد بلكه بعموم ميدهيد و امروز پيشرفت كار ما باين است كه قوه پيدانمائيم و تا ما قوه پيدا نكنيم كار ما پيشرفت ندارد گويا بدولت فهماندند كه تاسيس بانك موجب ترقى مشروطيت ميشود اين بود كه مانع شدند و بعضى ها هم از روى نادانى تعقيب نكردند.
حاج امام جمعه- در اين مسئله گويا مخالفى نباشد وقتيكه در آذربايجان بودم ميگفتند كه اول اقدامى كه بايد بشود مسئله پول است بدبختانه وقتى كه آمديم اينجا ديديم هيچ ترتيبى نيست چيزى كه هست فقط كميسيون ماليه مشغول است كه دخلو خرج مملكت را مساوى نمايد اينهم نميشود زيرا كه منتها او جمع و خرج را مساوى كند اما اين خرجهاى جديد كه پيدا مى شود مثل اينكه مى خواهيم عدليه صحيح تاسيس كنيم يا حاكم بفرستيم و او از مردم چيزى نگيرد يا تهيه قشون كنيم اينها پول ميخواهد بايد فكرى كرد خيلى مخارج داريم عقيده بنده اين است كه يك هفته دو هفته در اين مسئله گفتگو شود و بهمه جا اعلان كنند كه ملت خودشان حاضر شوند همانطورى كه وكيل الرعايا گفت آن ترتيب را ملت هيچ حاضر نيستند باسد ملت را تشويق كرد اگرچه در روزنامجات ما مطلب نافع كمتر مى نويسند ولى بايد اين مطلب را در روزنامجات بنويسند كه ملت دقت نظر خودشان را در اين مسئله اظهار كنند در ميان ملت مردمان عاقل و باهوش هستند بايد بملت فهماند و از روى ترتيب صحيح با دقت اقدام در اين امر كردو تاپول نباشد هيچ كارى ازدولت و ملت پيشرفت نخواهد كرد.
آقا ميرزا ابوالحسن خان- عقيده بنده اين است كه بانك تمام كارهاى ما را درست مى نمايد تا پيشرفت كار موكول بپول است اگر پول بود قشون رفته بود اگر پول بود عدليه صحيح شده بود و ساير ادارات ما مرتب گرديده بود تمام كارها بسته بپول است اول بلا اول لازم كه يك مخزنى باشد تا اين ادارات از عسگرى و غيره تشكيل شود پس ميتوان گفت كه اگر بانك تشكيل شد ما زنده هستيم والا خير.
آقا ميرزا فضلعلى آقا- حاجى امام جمعه فرمودند در ميان ملت اشخاص كارى هستند در اين مطلب حرفى نيست ولى بيست كرور ملت اگر مى خواست خودش بكارخودش رسيدگى نمايد لابد لااقل بايست هفته يك روز در يك جا جمع شده در امورات شورى كند و اين غير ممكن بود پس از اين جهت براى خود وكلائى معيين كردند كه در كارهاى آنها فكر و اصلاحى نمايند پس آنها مى توانند ايراد نمايند كه شما در اين مدت چه فكرى از براى معاش و راحتى ما كرديد تا يك راه پولى براى مردم پيدا نشود هيچكار پيشرفت نخواهد كرد مملكت در كمال سختى گرفتار بى پولى است اگر بخواهيم اعلان كنيم دو ماه طول خواهد كشيد.
حاج امام جمعه- افسوس كه مقصود من مخفى ماند من نميگويم كه وكلا كار نكنند من ميگويم بمردم هم بايد اعلان داد تا در اين باب فكرى بكنند آنچه آقا ميرزا ابوالحسن خان گفتند همان حرفهاى من است و تمام صحيح استمن مى گويم عمده امنيت است البته امنيت كه پيدا شد مردم با كمال خاطر جمعى پول خواهند داد.
رئيس التجار- بانك پيشرفت نكرد براى اينكه قرض دولت با او جمع شد و قرض دولت پيشرفت نكرد براى اين كه با دادن حقوق مردم توام شد اين سه فقره كه داخل هم شد اين سه كار پيشرفت نكرد حالا عقيده بنده اين است در تشكيل بانك لازم نيست سى كرور جمع شود تا قرض دولت داده شود ده كرور هم باشد خوب است تا تشكيل شود تا اين امور از هم جدا نشود بانك تشكيل نميشود حرف را بايد مختصر گفت اصل مطلب اين استكه بانك لازم است و مسلم تمام عقلاست و اين مطلب موقوف باطمينان است مردم اين مملكت ميتوانند نفرى پنج تومان بدهند و اين نميشود مگر باطمينان و اينكه شاه با شاهزادگان سرمايه بدهند كه اسباب اطمينان سايرين بشود.
حاج معين التجار- دو چيز است كه عدمش اسباب پريشانى و وجودش موجب آبادى ممللكت است يگى امنيت ويكى پول هر دو اينها بسته بهم است حال هر كدام را مجلس جلو انداخت آنديگرى حاصل خواهد شد.
آقا ميرزا ابوالحسن خان- اين امنيت پول نخواهد شد ولى از پول امنيت حاصل ميشود مثلا پول بدهيم قشون برود راه اصفهان را امنيت بدهد اما امنيت واقعى آن اتحاد ماست كه جنگ داخلى نداشته باشيو و يك مسئله ديگرى استكه هركس صاحب چيز است كمك كند زيرا كه از پنج تومان و ده تومان سرمايه بانك جمع نميشود بايد اشخاصيكه دربانكهاى خارج و زيرزمينها و غيره پول دارند امروزه فكر كنند كه مملكت از دست مى رود و پول بدهند.
آقا سيد حسن تقى زاده- ترتيبات قديمه بانك با ترتيبات حاليه خيلى تفاوت كرده حتى پولهم بابانك تفاوت كرده و همان طور كه بانك لازم است پول هم لازم است سد اهواز هم لازم است وپول بجهه اين مملكت خيلى لازم است اول قرار شد كه سرمايه سى كر. ور باشد و قرار شد شش كرور دولتقرض نگيرد بالاخره قرار شد چهار كرور شود كه از آن طرف جمع شده و از اين طرف بدولت داده شود دولت هم بواسطه شدت احتياج هر امتيازى كه مى خواست داد بانك لازم است و بايد وزير تجارت آنرا تاسيس نمايد ولى براى دولت هيچ فايده ندارد تا پنج سال ديگر بر فرض چهار پنج كرور هم جمع شد و يك مختصرى بدولت داده شود باز فايده بحال دولت ندارد امروزه هم بانك لازم است براى ملت و هم پول براى دولت و بايد اين دو از هم جدا بشود و بانك را اشخاص صحيح جمع شده تشكيل بدهندديگر لازم بر جز خواندن و عجز و لابه نيست اين مردم كه مى گويند قشون ملى حاضر است و همينقدر كه اسم برده شود هزار خطابه ميخوانندو رجز ميگويند در موقع هيچ نميدهند و حاضر نيستند در اول بعضى چيزها را داخل كرده بودند كه خارج از موضوع بانك بوده مثالا گفتند گه عايدات دولتى داخل بانك شود و اين يكى از خطيئات بود دولت هم از روى لابدى قبول كرد براى بانك هيچ چيز لازم نيست مگر اصول علميه ولى براى دولت پول لازم استكه كميسيونى مختلط از وزرا و وكلا و غيره تشكيل كرده كه علاجى نمايند اين كميسيون هم آنچه نقشه بود بنظر آورد ابدا علاجى براى رفع احتياج دولت نشد بهترين كارها براى نجات ايران امروزه تحصيل و بارى دولت مميزى است و هروقت كهنه ميشود ميگويند شش ماه يا يكسال ديگر فايده مى بخشد و حال آنكه شش ماه است همين طور معطلع هستند اگر تا حال شروع كرده بودند حال نتيجه گرفته بودند.
آق ميرزا محمود خوانسارى- عقيده بنده آن است مميزى فعلا فايده آنى ندارد همان طور كه آقا ميرزا ابوالحسن خان گفتند كسانيكه پول دارند كمك كنند تا كار پيشرفت كند.
احسن الدوله- فعلا هشت ماه است اين صحبتها ميشود و مثل خواب آشفته تعبير ندارد ما اهل ايران هميشه عادت كرده ايم بمفت خورى پول پيدا نميشود مگر بزحمت ما مى بينيم مال خودمان را نميتوانيم خفظ كنيم آن همه زحمت كشيديم و مبلغى بر خالصه افزوديم چه شد مسيو نوز را از گمرك اخراج كردند حسابش چه شد از گذشته ها ميگذريم از اول هم تا حال چه كردند و آنچه ازمجلس گذشت كدام اجرا شد.
رئيس- جواب اين مطلب با من است كه هرچه باكثريت آراء در مجلس معين شد انشاء الله تا سه چهار روز بعد مجرى شود.
آقا ميرزابوالحسن خان- اينكه گفته شد پول از بانك جداست من اعتقاد ندارم بانك مخزن پول است امروز آن وسعت را داريم كه بانك فلاحتى وتجارتى وغيره تشكيل نمائيم ما امروزه اين بانك را كه تشكيل مينمائيم بجهت آن است كه مايحتاج دولت را از مملكت بپردازيم كه از خارجه قرض نكنند پس اين بانك كه تشكيل ميشود بايد مخارج دولتى را بدهد انكه ميفرمايند مميزى مميزى هم نميشود مگر بپول بعد از آنكه بانك پول بدولت نداد دولت ميگويد من بايد ادارات را منظم نمايم و اداره كردن ادارات محتاج بپول است بايد از خارجه قرض كنم آنوقت جواب دولت را چه خواهند گفت.
حاجى معين التجار- ازاين اعتراض كه جناب تقى زاده كردند مثل اينست كه در مجلس تشريف نداشته آن وقتيكه ماليات راجع بمجلس ملى شد و اصلاح ماليه راجع بمجلس شد كه ماليات به بانك ملى واردشود آتوقت ملت ميگفتند كه ما قرض دولت را مجانا ميدهيم و ماليه داخل بانك شود اين بود كه قريب چهارصد پانصد هزار تومان پول هم داده شد حتى سعدالدوله گفتند شما باطمينان كى اين پول را داديد گفتيم باطمينان جناب مشير اغلدوله بارى قرار شد كه خمس سرمايه را بدولت قرض بدهند اين شد كه امتياز نامه دادند بعد از قرار داد قرض بابانك بنا شد ببرند آن قرار داد را بصحه همايونى برسانند بردند در دوشان تپه آن روز حال شاه خوب نبود كم كم تعويق افتاد اين شد كه كم كم اسباب عدم اطمينان مردم گرديد حتى از اصفهان نوشتند كه ما اطمينان نداريم از خانه خود بيرون بيائيم چطور پول بدهيم.
حاج محمد اسمعيل آقا- مطلبى كه بنده مى خواستم عرض كنم بعضى از آنها را جناب حاج معين التجار فرمودند لازم بتكرار نيست اول بلا اول وزرائ بمجلس آمده گفتند چهار كرور از خارجه ميخواهيم قرض كنيم اگر قرض نكنيم رشته امورات از هم پاشيده خواهدشد گفتند مجلس و ملت باين امر تصويب نمى كند كه از خارجه قرض كنيد گفتند چه ميكنيد جواب دادند خودمان مى دهيم ولو اينكه مجانى هم باشد مجلس گفت مجانى نباشد از مجرى صحيح بدهند و آن تشكيل بانك ملى است كه لازم و ملزوم مشروطه است كه تاسيس شود يكى هم از شرايط پيشرفت آن داخل شدن عايدات دولتى را ببانك دانستند اين شد كه جمعى با زحمت سرمايه جمع كردند و پول هم به قشون داده شد نمى دانم چه شد كه تاخير افتاد علت را نمى گويم همين قدر ديدند صلاح نيست اين بانك تشكيل شود مساعدت نكردند همين طور كه حالا هم مساعدت نمى كنند اشخاصى كه سالها برده و ذخيره كرده اند بايد كمك كرده و مشوق مردم بشوند ولى ابدا اقبال نمى كنند پس از تشكيل بانك و موجودى پول آنوقت رشته پاشيده حمع مى شود و اينكه گفته شد مميزى بشود مميزى نمى شود مگر بپول و علامه اين ترتيب فائده ندارد چيزى است كه از رعيت گرفته شده بدولت داده مى شود بايد ثروت را زياد كرد صحيح است بايد مميزى بشود ولى او بجهت اين است كه ظلم نشود و تساوى روى كار بيايد و اين ثروت جبرى است.
آقا سيد حسن تقى زاده- از پارسال رمضان بنده در اينمجلس بوده ودر تمام كارها نظارت داشته و داخل بوده ام بعلاوه اختلافات مؤسسين بانك را اطلاع دارم و در تمام كميسيون بوده ام نتيجه اطلاعات بنده فقط هم يك كلمه است پس صحيح نيست بگويند كه من اطلاع ندارم از بيرون كار و بباطن آن درست مطلعم اينكه اعتراض شد كه من گفتم بانك پول نيست بلى بانك پول نيست براى دولت پول اول درجه لزوم دارد و خيلى لازم است كه قطره قطره پول جكمع شده در يكجا ثروت مملكت را زياد ميكند پس از آنكه مبلغ معتنابهى جمع شد آن وقت بر سه قسمت ميشود يكقسمت احتياطى يكقسمت دائمى يكقسمت دائر از آن قسمت دائر قسمتى بقرض دولت بدهند آن هم باز قرض دولتاست امتا حالا دولت پول لازم دارد اين هم نمى شود مگر بمميزى ميگويند مميزى هم پول لازم دارد اين ترتيب تسلسل ميشود مميزى چيزى است كه همان روز شروع بدون گرو پول ميدهند.
همانطور كه آقا ميرزا ابوالحسن خان فرمودند مميزى مثلب يك راه آهنى است كه بمحض دايرشدن و طى كردن مسافتى پول عايد ميشود از اينها گذشته ما بايد رخنه ها را بگيريم و يك وزارت ماليه صحيح داشته باشيم و گذشته از اين بايد از طرف مجلس يك تفتش و نظارتى در امر ماليه باشد. اينكه گفتند بانك نظارت داشته باشد و عايدات دولتى وارد بانك شود اين يك چيزى است كه هيچ عاقلى نگفته است و اگر هم گفته اند از روى غفلت و بى اطلاعى است مردم بوزير ماليه اطمينان ندارند چه رسد ببانك.
آقا ميرزا فضلعلى آقا- اما در اين كه امروزه پول از براى مملكت لازم است هيچ شبهه نيست ولى اينكه بعضى ميگويند متمولين بايد پول بدهند و در اين بانك بگذارند اين ترتيب باجبار نمى شود بايد از روى موافقت و اتحاد بآنها فهماند تا حاضر شوند و بدهند.
حاج سيد عبد الحسين شهشهانى- يك مقدارى از دردهاى بى درمان ما را ان فرمايش جناب رئيس كه فرمودند هر مطلبى كه در اين مجلس بر آن راى داده شد بعد از پنج شش روز من در موقع اجرى خواهد گذاشت دوا كرد از بدو آغاز مشروطيت تمام مردم از هر جا اظها رهمراهى كرده اند تا اينكه بعضى گفتند از همه جا صدا بلند شد جز از خراسان من خواستم حرفى بزنم صنيع الدوله گفتند حالا باشد ولى امروز ميگويم بديهى است پس از آنكه ما بانك صحيح داشته باشيم همه بامنيت پول مى دهندچيزيكه از اول مانع هر كارى بوده بينونيت بين دولت و ملت است اگر انشاء الله اين بينونيت برداشته شود و صداقت بميان آيد مردم با كمال اطمينان پول ميدهند بهر حال اين مقصود را بايد بيك طورى بعمل آورد.
رئيس- اميدوارم انشاء الله اين هفته صورت وقوع بيا بد ديشب تا ساعت پنج در همين مطلب صحبت شد بيك درجه اطمينان حاصل نمودم كه انشاء الله بعد از اين دولت و وزراء كمال همراهى را خواهند كرد.
آقا سيد حسين- اگر روزنامه مجلس ملاحظه شود معلوم ميشود كه دو ماه تمام در موضوع بانك گفتگو شد مردم هم پول ميدادند همين كه ديدند فصول نظامنامه بعضى از آن رد شد سلب اطمينان از آنها گرديد.
آقا ميرزا ابوالحسن خان- يك چيز را ملت بايد بفهمد كه امروز بانك اگر تاسيس نشد اطمينان هم نيست در موقيكه محتاج هستند بفرستادن قشون بسمت آذربايجان تكليف ملت چيست جز اين كه پول بدهند و خفظ مملكت خود را بكنند چاره هست؟ اينكه گفته شد شاهزادگان و بزرگان پول بدهند مقصود توهين و سخت گيرى نيست كه بعضى ها فهميده اند ما شورش طلب نيستيم آنها را هم اركان و بزرگان مملكت خود ميدانيم وقتيكه عموم ملت اين مطلب را فهميدند كه در موقع كار بايد كمك داشته باشند كار درست ميشود چرا بايد مغايرت بين دولت و ملت باشد ملت كيست همان دولت است و دولت كيست همان ملتست.
حاج سيد نصرالله- يك امرى را همه اتفاق كردند كه باب سعادت ملت همين است و بايد اين مطلب ار همه بدانند و همت كنند حال اگر اختلاف مو شبهه شد نميدانم و هيچ عاقلى منكر نيست كه بانك موجب احياى مملكت است يك وقتى گفتند كه ادارات دولت بجهه مخارج معطل است حتى شهر رمضان بود فرصت ندادند پس از گفتگوى زياد قرار شد بانك تشكيل شود و صحبت آن بميان آمدنميدانم چه شد كه تاخير افتاد گويا آن اشخاصى كه مى خواهند دست قدرتى در ماليه دولت داشته باشند آنها مانع شدند بعضى گفتند اشخاصى كه مؤسس شدند براى خودشان راه دخلى پيدا كردند اين مسئله عيبى ندارد البته مؤسسين كه زحمت مى كشند فائده بايد ببرند تا بانك تشكيل شود و احياى اين مملكت نمى شود مگر ببانك مميزى هم همان طورى كه گفتند لازم است و اشخاصى كه مانع اين خيال شدند خبط كرده اند محض اين كه بست يد خودشان در ماليه كم نشود اين كار را كردند.
حاجى محمد آقا- هر كس بايد عقيده خود را اظهار كند و نتيجه بگيرد و بى نتيجه نماند اين مسلم است كه ثروت مملكت بتجارت وفلاحت است واين مطلب نمى شود مژگر بامنيت امنيت هم حاصل نمى شود مگر به پول در آناول كه مردم شوقى داشتند و ديدند كه دولت مخواهد از خارجه قرض كند همه گفتند ما بدولت مجانى ميدهيم و دولت اين مطلب را قبول نكرد اين شد كه گفتند بايد بانك تشكيل شود و سرمايه از ملت در آنجا جمع آيد مردم همه در كمال رغبت و ميل حاضر بودند كه بقدرالقوه در اين امر همراهى نمايند بعد كه ديدند از طرف دولت كوتاهى شد مردم هم از آن شوق افتادند حالا گمان نميكنم كه باعلان كردن تنها مردم حاضر شوند خوب است چند مجلس با وزراء و بزرگان نموده مذاكراتى بشود بعد بتمام ولايات بنويسند محتاج به پولست هر كس بقدر همت. وسع خود پولى تهيه كند كه همراهى بدولت بشود آنوقت مردم خواهند پول داد. اين عقيده شخص من است.
حاجى ميرزا على آقا- در اين موضوع حرف يك كلمه است آن مسئله كه موقوف عليه بانك و موجب حيات اين مملكت است آن عقيده است كه از شاه و گدا و تمام اهل اين مملكت بلا تفاوت بايد اين اعتقاد را حاصل نمايند. كه اگر اين بانك تشكيل نشود و دولت و ملت اتحاد ننمايند اين مملكت رفته است اسلام و كتاب خدا رفته است مثلا بنده يك خانه دارم و در آن خانه اسباب قيمتى و اشياء نفيسه و قران قيمتى هم موجود است و اعتقاد پيدا كردم كه يك حريفى ميايد اين خانه و اسباب را مى سوزاند مرا هم خواهند سوزانيد انوقت يك حرارت و هيجانى در من پيدا ميشود كه هر چه هست مى دهم بسقا كه آب بياورد ديگر ملاحظه نمى كنم كه مشكى چند است و اين پارچه چه قدر قيمت دارد هر چه دستم آمد بدون ملاحظه در عوض آب مى دهم بواسطه حرارت و اعتقاديكه در من پيدا شد اصل مطلب اين است كه تا ما آن اعتقاد را پيدا نكنيم كه مملكت رفت اسلام رفت من بنشينم كه شاه بايد اقدام كند ديگرى بنشيند كه تجار بايددرتشكيل بانك اقدام كنند فايده و نتيجه ند ارد بايد عموما اين اعتقاد را پيدا كنند از شاه و علما ء و تجار و رعيت كه مملكت ميرود سلطنت ميرود حجه الاسلامى مى رود وزارت مى رود تجارمى رود ان وقت از روى آن حرارت و اعتقاد اقدام در تشكيل بانك نمايند.
حاجى معين التجار- مكرر اين مطلب صحبت شد و امتياز نامه هم بصحه همايونى رسيد مجددا در زمان اتابك بعضى اصلاحات شده خوبست مجلس هر دو نسخه را بخواهد و ملاحظه شود هر كدام را صلاح ديد يا محتاج بتغيير هم شد آن را اجرا بدارند هيچ لازم نيست كه ما بگوئيم آن امتياز نامه بصحه رسيده بايد مجرى شود اگر صحيح است همان والا هر چه را صلاح ديدند انطور ايجاد كنند اين بانك براى مملكت لازمست اين حرفها هم زياد لازم نيست ان پولى هم كه داده شده است خودمان داديم لازم نيست كه از بانك باشد.
وكيل التجار- بنده مى خواهم عرايض خود را منتهى بنتيجه كنم انچه مذاكرات لازم بود شد بانك هم تاسيس شده بود و نظامنامه هم نوشته شده حال بايد جهت تاخير را دانست اين تاخير از دو طرف شده يكى از طرف دولت كه هر روز يك مانعى پيش آورده بايست او را دفع كرد و يكى از طرف ملت در صورتيكه در بدو امر مردم باكمال* ولى خود آنها هم حاضرند كه يك چيزى بدهند بايد مطالب را بيكطورى رسيدگى كر كه اسباب اشكال نشود و اين بيچاره ها هم آسوده شوند.
آقا سيد حسين- ميگويند جناب رئيس از اين امر اطلاع دارد.
رئيس- بنده آن اطلاعى كه فائده داشته باشد ندارم من هر چه خواستم در آنجا بفهم كه شاهزاده محرك بوده يانه جمعى ميگفتند او محرك بود و امر كرد كه بچاپند جمعى او محرك نبوده است با اين متناقضات چطور ميشود فهميد و حكم كرد.
سيد الحكما- حالا كه قرار شد در عدليه رسيدگى شود هر وقت كه مطالب درست تحقيق شد آنوقت حكم نمايند.
رئيس- مجلس ميخواهد ختم شود يك كاغذى از جناب مؤتمن الملك رسيده قرائت شود (قرائت شد) خدمت ذيشرافت جناب مستطاب اجل اكرم آقاى احتشام السلطنه رئيس مجلس مقدس شوراى ملى دام ا جلاله العالى شرحى ديروز در روزنامه يوميه حبل المتين نمره 116 در محل راجع بمذاكرات مجلس مقدس درج و تلفونى باين بنده نسبت داده بودند كه بهيچوجه صحت ندارد شرح مزبور از اين قرار است در باب فوت مرحوم مشير الدوله اظهار شد كه خوب است از طرف مجلس تحقيق بشود كه بچه مرض وفات يافته تلفونى از مجلس در اين باب بمؤتمن الملك شده جواب بعداز اظهار تشكر و امتنان زياد اينكه ديروز عصرى بعد از قولنج سكته نمودند دكتر فرنگى آورديم كه تحقيق نمايد و فعلا هم نعششان را امانت در امامزاده صالح گذاشيتم هرگاه مجلس مقدس لازم ميداند تحقيق بعمل بيايد اولا بنده بهيچوجه عرض نكردم كه مرحوم مبرور مشير الدوله طاب ثراه روز جمعه بعد از مراجعت از دربار قولنج و فوت كرد زيرا كه آن مرحوم روز جمعه از خانه بيرون نرفت ثانيا در باب آمدن وكلا محترم براى معاينه در روزنامه طرزى نوشته شده است مثل اين كه معاينه را بنده خواسته باشم صورت واقع از از اين قرار است كه عرض ميشود از طرف مجلس مقدس بعد از اظهار تعزيت گفته شده بود كه شش نفر از وكلا محترم براى معاينه خواهند آمد شما نعش را تا ورود مشاراليهم حركت ندهيد بنده در جواب تعزيت تشكر كرده عرض كردم وكلا محترم از طرف مجلس اگر مامور معاينه هستند چه عيب دارد تشريف بياورند نه مسئله دربار رفتن در ميان بود نه خواستن طبيب براى معاينه از حضرت مستطاب عالى مستدعى هستم كه در اين موقع اين مسئله را تكذيب و در روزنامه مجلس و روزنامه حبل المتين بطور واقع تصحيح فرمايند موجب بسى تشكر و امتنان خواهد شد زياده عرضى ندارد.
رئيس- صحيح است همين طوريكه نوشته بايد در روزنامه درج شود.
قانون تشكيل ايالات و ولايات ودستورالعمل (1)
فصل اول‏
در تقسيم مملكت و تحديد حدود دو اثر محليه‏
ماده 1- مملكت محروسه ايران براى تسهيل امور سياسى بايالات و ولايات منقسم ميشود.
ماده 2- ايالت قسمتى از مملكت است كه داراى حكومت مركزى و ولايات حاكم نشين جزء است و فعلا منحصر بچهار ايالت است (آذربايجان) (كرمان و بلوچستان) (فارس) (خراسان).
ماده 3- ولايات قسمتى از مملكت است كه داراى يك شهر حاكم نشين و توابع باشد اهم از اينكه حكومت آن تابع پايتخت يا تابع مركز ايالتى باشد.
ماده 4- در ايالات و ولايات و بلوكات براى ترتيب و تنظيم كليه امور علاوه بر انجمن ايالتى و ولايتى و بلدى كه مطابق نظامنامه انجمنهاى مذكوره تكاليفشان معين است دو اثرى تشكيل ميشود كه بدواير محليه موسوم خواهد بود (در مقابل دواير مركزيه كه عبارت از وزارت خانه ها است) اين دواير از حيث وظايف و وسعت قلمرو و حدود اختيارات از يكديگر متمايزند چنانكه از حيث وظايف كليه منقسم مى شوند بدوائر اداريه و عدليه و از حيث قلمرو بدوائر ايالتى و ولايتى و بلوكى و از حيث اختيارات بدوائر تابعه و متبوعه چنانكه بلوك در اختيارات تابع اداره ولايات است و قريه تابع اداره بلوك‏
ماده 5- اختيارات دوائر محليه كليه از اين قرار است:
 (اولا) عزل و نصب اشخاصيكه تعيين آنها بموجب قوانين بدوائر مزبوره واگذار شده است.
 (ثانيا) نظارت و تفتيش اعمال شعبات جزء.
 (ثالثا) حل و تسويه امور راجعه بآنها و اقدام در اجاء قوانين.
 (رابعا) واسطه بودن در امور ما بين دوائر تابعه و متبوعه.
ماده 6- دوائر اداره نيز به دو قسم منقسم مى شود اولا دوائر حكومتى ثانيا شعب وزارت خانه ها كه قانونا در ولايات تشكيل شده. دوائر حكومتى عبارت است:
 (اولا) در ولايات از حاكم و دفتر خانه او و اداره ولايتى يا دفتر خانه آن و ادارات نظميه شهرى.
 (ثانيا) در بلوك از نايب الحكومه و اداره بلوكى و اداره نظميه بلوكى.
 (ثالثا) در دهات از كدخدا.
تبصره- قوانين و نظامنامه هاى شعب وزارتخانه ها در ولايات عليحده مرتب و مدون است اصول و فصول قوانين اين نظامنامه راجع به تشكيل و تركيب دوائر حكومتى ولايات و بلوكات و قرائ و روابط آن دوائر با دوائر مركزى و محلى است.
فصل دوم‏
در تشكيل ولايات (اول- قواعد عمومى)
ماده 7- فرمانفرمايان و حاكم بموجب فرمان اعليحضرت همايونى و تصويب وزارت داخله بسمت حكومت منصوب و از حكومت معاف مى شوند.
ماده 8- در صورت غيبت يا مرض يا عزل يا انفصال حاكم معاون حكومت متصدى شغل اوست و هرگاه معاون حاضر نباشد و يا بجهتى نتواند قائم مقام حاكم واقع شود يكى از روساى شعب وزارتخانه از قبيل كارگذارى يا اداره ماليه يا غيره به موجب قدمت خدمت و تحقق لياقت كارهاى ولايتى را موقه موافق قوانين و دستور العملهائيكه براى ولايات وضع شده ادراه خواهد كرد
ماده 9- هرگاه حاكم از حدود ولايات خارج نشود و غيبت او از كرسى ولايات براى بلوك گردشى يا انجام يكى از تكاليف ما موريتى او باشد غائب محسوب نتواند شد و حل عقد امور با خود حاكم خواهد بود خاصه امورى كه بشخص حاكم محول است در اين صورت اگر براى قائم مقام حاكم در تسويه امرى اشتباهى حاصل شود يا با اعضاى اداره ولايتى موافقت حاصل ننمايدآن امر را موكول بمراجعت حاكم خواهد كرد و چنانچه غيبت حاكم از شهر متمادى باشد مطلب را بحاكم راپرت خواهد نمود
تبصره- در مورد ماده 12 معاون يا شخصى كه در غياب حاكم متصدى امر حكومت است كاغذ ها را بعنوان مديرى امضاء ميكند و در مورد ماده 13 بسمت نيابت.
دويم- در وظايف حكام بطور عمومى‏
ماده 10- چون از طرف دولت امور ولايت بعهده كفايت و صداقت حاكم كه رئيس ولايت است محول شده حاكم بايد بيش از همه در حفظ منافع و مصالح دولت و ملت و اجراى قوانين و نظام نامه ها و دستور العمل هاى ادارات متبوعه و قرارداد هاى انجمن هاى ولايتى و بلدى بكوشد و فوايد مملكت ومنافع اهالى را در نظر داشته باشد و احتياجات آنها را بفهمد و با اختياراتى كه بحكام داده شده امنيت و رفاهيت قاطبه اهالى را فراهم اورد و قوانين و قواعدى كه براى نظم و آسايش عمومى ايجاد شده است به موقع اجرا گذارده و همچنان برعهد حاكم است كه در تهيه اسباب حفظ الصحه و وفور ارزاق و آذوقه در ولايات بكوشد و ناظر اجراى كليه قوانين و دستورالعمل هاى راچعه بادارات محليه كه در قلمرو ولايت تاسيس شده باشد.
ماده 11- چون حاكم نماينده دولت است در ولايت و نظارت تمام امور كشورى بعده او تعلق ميگيرد لهذا حق دارد كه بى مقدمه بتمام دوائر كشورى سركشى نمايد حدود اين حق حكام بعضا در اين قوانين مقيد و بعضا در نظام نامه راجعه بشعبات وزارتخانها مندرج است.
ماده 12- حكام بايد در امر انتخابات وكلاء دارالشوراى ملى و منتخبين انجمن هاى ايالتى و ولايتى و بلدى نهايت جدو جهد را منظور دارند و ناظر باشند كه انتخابات مذكوره مطابق نظام نامه انتخابات از روى كمال صحت بعمل آيد و در صورت تجديد انتخابات لوازم سهولت و سرعت ان را بعمل آورند و در صورت تجديد انتخابات لوازم سهولت و سرعت آن را بعمل آورند و در مورديكه يكى از وكلا يا منتخبين از سمت عضويت منفصل شود يافوت كند پس از اطلاع فورا امر بتجديد عضو ديگرى بجاى او نمايند.
ماده 13- چون حكام ناظر نظم ترتيبند حقدارند بمواد شكايات متظلمين نظر كنند اگر امور آنها در جائى بر خلاف قوانين موضوعه معطل و معوق مانده باشد در سرعت آن اقدام نمايند و كار صاحبمنبان و مستخدمين ادارات محليه را در صورت نقض قوانين موضوعه و يا ارتكاب آنها باعمال شنيعه‏
. ا
. و جنحه و جنايات موافق قوانين به محاكم عدليه رجوع نمايند و در مواقع لازمه توجه ادارات متبوعه آنها را با كمال و اتمام عمل آنها معطوف دارند كه رسيدگى لازم بعمل آيد ولى خود حاكم وجها من الوجوه نمى تواند شخصا محاكمه نمايد و نه در محاكمه طرف واقع شود.
ماده 14- حاكم بايد پيوسته در صدد ابادى ولايت و رفاهيت اهالى بوده چنانچه اقداماتى لازم شود كه خارج از تگاليف او باشد اگر جزء وظايف انجمن هاى ولايتى و بلدى است بآنها اطلاع دهد والا بادارات متبوعه راپورت كند و كليه راپورت هاى صحيح از اقدامات خود و احتياجات اهالى و وضع امور ولايتى بوزارتخانهاى لازمه بفرستد.
ماده 15- حكام مكلفند كه مواظبت نامه را در اعلان و انتشار قوانينى كه وضع شده و اعلام نامه ها و دستور العمل هاى روساء و احكام ادارات متبوعه و غيره در صورتيكه اطلاع قاطبه اهالى از مفاد آنها لازم است بعمل آورند.
ماده 16- هرگاه حكام مشاهده نمايند كه بر خلاف قوانين موجوده اقدامى مى شود بايد بلاتامل مانع آن اقدام شده به موجب قوانين درصدد سياست و تنبيه مقصرين برآيند و كليه بايد مراقبت نمايند كه امور اداره ولايتى و هر اداره امور محركه محوله بخود را انجام دهند.
ماده 17- حكام حق دارند كه در موارد فوق العاده و يا در موقعى كه امر مهمى مورد مذاكره باشد مجلسى در تحت رياست خود از رؤساى كليه دوائر محليه تشكيل دهند در اين موانع حكام صورت مجلس و راى آنرا بوزارتخانه كه مرجع آن كار است ميفرستند و در صورت لزوم كسب تكليف مينمايند اين نوع مجالس را نميتوان بدون جهه تشكيل كرد فقط وقتى صورت لزوم خواهد يافت كه اشتباه و ترديدى در معنى قانون و يا اشكال در امر مهمى روى دهد و اطلاع وزارتخانه از اشتباه و اشكالى كه پيش آمده لازم باشد. (رجوع بماده 141) شود.
ماده 18- چنانچه باداره ولايتى از دوائر جزء و تابع آن اخبار شود كه شك و شبه در موقع اجراى قانونى حاصل شده و يا اشكالى در اجرى احكام پيش آمده حاكم مكلف است مراقبت نمايد كه موافق ترتيبى كه در ماده 158 مذكور است اين نوع امور فورا در اداره ولايتى مطرح مذاكره شود هرگاه اداره ولايتى نتواند توضيحات لازمه را بدهد و خودش هم ترديديا اشتباهى در معنى قانون حاصل نمايد بايد حاكم پا راى اداره ولايتى را بوزارتخانه لازمه فرستاده توضيحات و رفع اشكال را بخواهد و يا در صورى اهميت مسئله مجلسى را كه در ماده (147) مذكور است منعقد داشته و موافق مدلول آ ن ماده رفتار كند.
ماده 19- چون حكام مسئول نيك و بد امور قلمرو خود هستند بايد مواظب باشند كه انجمنهاى ولايتى و بلدى از حدود وظايف خود خارج نشوند و همچنين كمال مراقبت را در صحت انتخابات مستخدمينى كه تعيينشان بعهده حكام واگذار شده داشته باشند و اطلاعات لازمه را قبل از وقت در باب خدمت سابق اشخاصيكه ميخاهند مستخدم شوند و نيز در باب اخلاق و رفتار و كردار آنها تحصيل نمايند و كليه مراقبت كنند كه اشخاصى كه داوطلب استخدام هستند مسبوق بارتكاب جنحه و جنايات و قياحت نبوده داراى اخلاق پسنديده و لايق كارى كه بآنها رجوع ميشود باشند
ماده 20- چنانچه دواير اداره محليه بخواهند بموجب اختياراتى كه بآنها دادهشده مستخدمين جديدى معين كنند يا متخدمين سابق را بمشاغل جديدى بركمارند يا از جائى بجاى ديگرى مامور نمايند حكام ميتوانند در مورد عدم لياقت مستخدمين مزبوره مراتب را بادارات مركزى اطلاع دهند.
ماده 21- حكام براى تشويق مستخدمين و اجراى لايق قابل خود ميتوانند بر طبق قوانين بآنها رفعت رتبه و انعام بدهند و يا استدعاى رفيع رتبه و اعطاى منصب و امتياز از دولت نمايند و مكلفند كه قوانين راجعه بخدمت دولتى و ترفيع رتبه و اعطاى مناصب و امتيازات را صحيحا بموقع اجرا گذارند.
ماده 22- كليه مستدعيات ادارات محليه در ترفيع رتبه و اعطاى مناصب و امتيازات درباره مستخدمين جزو بايد بتوسط حاكم بوزارتخانه لازم تقديم شود ولى صاحب منصبان و مستخدمين ادارات عدليه و تفتيش از اين قاعده مستشنى خواهند بود.
ماده 23- حكام بايد مواظب باشند كه مرخصى موقتى ارباب مناسب و مستخدمين و اجزاى دفتر خانه ها و انفصال آنها از خدمت موافق قواعدى باشد كه ايجاد شده و بتوسط اشخاصى باشد كه حق اينگونه اقدامات را دارند و هرگاه حكام مشاهده كنند كه مستخدمين فوق العاده غايب ميشوند اخطارات لازمه را در اين باب بآنها بنمايند و اگر پند و نصيحت آنها اثرى نبخشيد و وضع و حالت اين نوع مستخومين طورى باشد كه در سر خدمت مرتبا نتواند حاضر شوند بايد حكام بمراكز متبوعه اطلاع دهند.
ماده 24- حاكم مواظبت مخصوصى خواهد داشت كه در حدود ولايتيكه برياست او محول شده هيچگونه اغتشاش و بى نظمى اتفاق نيفتد مخصوصا مراقب افعال و اعمال صاحب منصبان و مستخدمين جزو حكومت خواهد بود و هرگاه از يكى از ارباب مناصب و مستخدمين جزو آشكارا مسامحه يا سوء رفتار يا اعمال شنيعه سر زند و يا آنكه از اختياراتيكه بآنها داده شده تجاوز نموده باشند حاكم بتوسط اداره ولايتى بعد از پند و نصيحت امر بمواخذه و تنبيه و سياست انها خواهد كرد.
حدود مواخذه و سياست در اين موارد از قرار تفصيل است (1) توبيخ وملامت (2) كسر گذاشتن مقررى و مواجب (3) تنزل دادن از شغل اعلى به اسفل (4) انفصال مقصر از شغلى كه دارد.
تبصره- كسر مواجب و مقررى حدى دارد كه نبايد از آن تجاوز مايد و آن ثلث مواجب يا مقررى ساليانه شخص مقصر است.
ماده 25- حاكم حق انفصال از شغل و كسر گذاشتن از مقررى يا مواجب مقصر و تنزل دادن از شغل اعلى باسفل را فقط نسبت بصاحب منصبان و مستخدمينى دارد كه تعيين آنها بموجب قوانين باختيار حاكم محول شده و هرگاه اجراى سياست مزبوره درباره صاحب منصانى لازم شود كه از وزارتخانها و مقامات عاليه معين شده اند حاكم مراتب را با كليه اطلاعات و توضيحات بوزارت يا بمقامات لازمه خواهد فرستاد (رجوع بماده 394).
ماده 26- هرگاه تقصير مقصر بقدرى اهميت داشته كه اجراى سياسات مذكوره در ماده (24) كافى نباشد بعد از تحقيقات لازمه در اداره ولايتى كار اين نوع مقصرين بمحكمه عدليه رجوع خواهد شد (رجوع بماده 393)
ماده 27- هرگاه حاكم مسامحه يا تغييرات جزئى در خدمات مرجوعه از طرف مستخدمين بلوكى و دهات مشاهده كند حق دارد كه موافق ماده 24 آنها را تنبيه و سياست نمايد اما در باب مباشر دهات حاكم حق دارد فقط موقه او را از شغل خودش انفصال داده باداره بلوكى تفصيل تقصير او را اطلاع بدهد كه اداره مزبوره با اداره ولايتى در اين باب مذاكره كرده يا مباشر را بكلى از شغل خودش خلع نمايند و يا بمحكمه عدليه بفرستند.
ماده 28- چون حاكم نماينده دولت است در ولايت تمام صاحبمنصبان و مستخدمين ولايتى چه آنهائيكه در اداره حكومتند و چه اشخاصى كه در ساير دوائر محليه خدمت مينمايند خواه در تحت رياست حاكم باشند خواه نباشند بايد قطع نظر از رتبه و منصب و قدمت خدمت و غيره نسبت به حاكم احترامات لازمه را بعمل آورند و هرگاه حاكم آنها را براى مذاكره در امرى احضار نمايد حاضر شوند.
ماده 29- حدود حقوق و تكاليف حكام را سمت انها معين و مشخص ميكند يعنى چون حكام آلت اجرائيه اند بهيچوجه حق ندارند قانون يا قرارى جديدى بگذارند يا ماليات و عوارض جديدى وضع نمايند و يا در احكام محاكم عدليه تغييرى بدهند و يا بالاخره از اجراى قوانين موضوعه خوددارى كنند.
ماده 30- حكام بايد سعى نمايند كه هميشه اطلاعات صحيحه كافيه از وضع ولايتى كه قلمرو ماموريت آنها است داشته باشند يعنى از عده نفوس و وسعت خاك ولايت و ثروت طبيعى آن و مقدار زراعت ها و چمنها و جنگلها و از چگونگى شغل و حرفت و صنايع و معادن و تجارت ولايتى و وضع مساجد و ابنيه خيريه و عمارات عتيقه و دارالمساكين و مربضخانها و از انتشار معارف و اخلاق و عادات اهالى و عده جنحه و جناياتيكه اتفاق ميافتد و كليه اطلاعاتى كه اوضاع و احوال ولايات و اهالى آنرا نشان ميدهد.
ماده 31- براى جمع آورى اين اطلاعات در هر ولايتى در تحت رياست حاكم هيئتى تشكيل ميشود موسوم بهئيت احصائيه (استانيستيك) حاكم بايد مراقبت نمايد كه احصائيه مزبوره مرتبا كار نمايد
ماده 32- نتيجه اقدامات احصائيه را بعد از تدقيق حاكم بوزارت داخله ارسال ميدارد و هنگام مسافرت يا عبور موكب همايونى از ولايتى حاكم ولايت مختصرى از اطلاعات هيئت احصائيه را كه مفيد و جامع باشد با راپورت خود كتبا تقديم حضور مبارك همايونى مى نمايد.
ماده 33- حكام بايد مواظبت مخصوصى درباره تبعه خارجه كه مقيم ولايتى هستند يا از آن ولايت عبور مى نمايند داشته باشند و در امور تجارتى و ساير اموريكه مضر بحال دولت و ملت نيست موافق قوانين موضوعه و عهد نامها حمايت لازم را در موارد مقتضيه از آنها بنمايند كه از امنيت و رفاهيت عمومى متمع باشند و نيز بايد مراقبت نمايند كه بتذكره هاى تبعه خارجه هميشه بتوسط اداره نظميه رسيدگى شود كه مجهول الحال نباشد تبعه خارجه فقط بحكم محكمه عدليه با رعايت مدلول عهود مى توانند از خاك ايران تبعيد شوند هرگاه حاكم مشاهده كند كه اقامت اتباع خارجه در ولايتى بواسطه سوء رفتار و كردار آنها مضر است بايد مراتب را بوزارت خارجه اطلاع داده و موافق دستور العمل هاى ان ادارات رفتار كند.
ماده 34- يكى از ماغل عمده حكام اين است كه مراقبت مخصوص در قاع و قمع چيزهائى كه موجب فساد اخلاق اهالى ميشود از قبيل قمارخانها و غيره بعمل آورند و بجهه نيل باين مقصود اداره نظميه و ضبطيه بلوكى و غيره را حاكم مامور مى نمايد كه در موارد اجتماع اهالى در نقطه مخصوصى مراقبت در حفظ نظم و امنيت داشته باشند و از اعمال شنيعه ممانعت نمايند و مقصر را دنبال كند ولى بايد دستور العمل هاى حاكم در اين باب طورى روشن و واضح و موافق قوانين موضوعه باشد كه اين ماموريت ادارات نظميه و ضبطيه مبدل به اجحاف و تعدى و هتك ناموس نشود.
ماده 35- حكام بايد اسباب امنيت جان و مال اهالى را ازهر حيث چه در شهرها و چه در طرق و شوارع فراهم آورند چنانچه دزدان و قطاع الطريق در نقطه از نقاط ولايت پديد آيند و ادارات نظميه و ضبطيه از قلع ئ قمع آن عاجز باشند بايد حاكم فورا اقدامات مؤثره سريعه را بعمل آورده مامور مخصوصى براى انجام اين ماموريت به محل لازم روانه كند و در صورت لزوم بقواى نظامى ولايتى رجوع نمايد. براى حفظ و امنيت راهها در صورت عدم كفايت قراسوران حكام باتصويب ادارات نظميه و ضبطيه امر بتشكيل دسته مستحفظين سواره از اهالى و سكنه محل مى نمايد و بايد بيست و كاروانى كه حمل مال التجاره و پول مى نمايند مستحفظ بدهند.
ماده 36- هرگاه در شهرى يا دهى اغتشاشى روى دهد و مردم اوامر قانونى حكومت را اطاعت نكردند بايد حاكم بدون فوت وقت شورشيان را پند و نصيحت و يا توبيخ و ملامت نمايد اگر مؤثر واقع نشد قشون ولايتى را خواسته باز شورشيانرا بپند و نصحيت متنبه و اتمام حجت نمايد و هرگاه باز نتيجه حاصل نشد حاكم يا كسيكه از طرف حاكم مامور است بقوه جبريه اغتشاش را برطرف مينمايد و محركين اغتشاش و شورش را بمحكمه عدليه ميفرستد بعد از اين اقدامات بايد حاكم مواظبت نمايد اشخاصى كه متنبه شده پشيمان شده اند مجددا بواسطه سوء اقدامات مامورين و يا سختى بى موقع بحالت اغتشاش عودت ننمايند و كليه اقداماتى از طرف مامورين بعمل آيد كه باعث تسكين قلوب و رفع هيجان عامه شود هرگاه ماندن قشون در محل لازم باشد امر حاكم در آن باب صادر خواهد شد.
تبصره- تكاليف حكام و مامورين كشورى در وقت احضار قشون براى كمك بحكومت عليحده مرتب و منضم باين ماده است.
ماده 37- در ولايات سرحدى حكام مكلفند كه نظارت مخصوصى نسبت به ادارات نظميه ولايتى و ضبطيه بلوكى داشته باشند كه حتى المقدور فرارى هاى نظامى و مقصرين مدنى و اشخاصى كه جنايت كرده اند از دولت همسايه بخاك ايران نگذرد و كسى قدرت پذيرفتن آنها را در خاك ايران نداشته باشد هرگاه با وجود مراقبت لازمه اين نوع اشخاص در خفا داخل خاك ايران شوند حاكم بعد از حصول اطلاع موافق مدلول عهود و قرار نامه هائى كه در اين باب با دول خارجه منعقد شده و يا دستور العمل وزارت خارجه اقدام مى نمايد.
ماده 38- حكام مراقبت لازمه را خواهند داشت نسبت باشخاصى كه در تحت نظارت ادارات نظميه و ضبطيه هستند كه نه سستى از طرف ادارات مزبوره بعمل آيد و نه سختى.
ماده 39- يكى از تكاليف حكام مراقبت و مواظبت لازمه است كه در قلمرو ماموريت آنها انجمن هائيكه مخالف قوانين موضوعه است تشكيل نشود.
ماده 40- در صورتى كه حكام مشاهده كنند كه اقدامات انجمنى يا حوزه مخالف اصلى از اصول از اصول قانونى بوده توليد فسادى ميكند يا قسمتى از اهالى را بر قسمتى مى شوراند و باعث فساد و تخريب اخلاق ميشود پس از تحقيق حق دارد آن انجمن يا حوزه را تعطيل كند و در صورت عدم فرصت و احتمال خطر و فساد عاجل حاكم حق دارد كه فورا آن انجمن را تعطيل نمايد تا رسيدگى لازم در محكمه عدليه بعمل آيد در اين موارد حاكم بايد مراتب را بوزارت داخله و وزير مسئول اطلاع دهد.
سوم وظايف حكام در باب آذوقه اهالى و امور داخلى و اجتماعى ولايت‏
ماده 41- وظايف حكام در اين باب از قرار تفضيل است.
اولا- مراقبت در امر آذوقه و اورزاق اهالى‏
ثانيا- مراقبت در اينكه ابنيه جديد الاحداث شهرها و دهات موافق قوانين موضوعه تاسيس شوند
ثالثا- وقايه امنيت در حدود ولايت و حفظ رفاهيت و آسودگى اهالى.
رابعا- تشويق اهالى باقدامات عام المنفعه‏
خامسا- مساعدت لازمه (بقدرى كه در قوه و استطاعت حاكم است) در پيشرفت زراعت و حرفت و صنايع و تجارت ولايت.
ماده 42- اقداماتيكه از طرف حكام براى وفور آذوقه و ارزاق ميشود بر دو نوع است عمومى و خصوصى.
ماده 43- اقدامات عمومى كه راجع به پيشرفت امر زراعت و جلوگيرى و ممانعت از چيزى هائى كه مخل امر محصولات زراعتى و ارزاق است بايد هميشه در مد نظر حكام باشد بخصوص وقتى كه در تمام ولايات يا قسمتى از آن احتمال قطحى برود.
ماده 44- احصل اقدامات عمومى آنست كه حاكم بايد مراقبت مخصوصى بعمل اورد كه گندم و ساير ارزاق بدون ممانعت در تمام ولايت بآزادى و قيمت عادله خريد و فروش شود و كسى احتكار ننمايد.
ماده 45- اقدامات خصوصى آنكه حكام اطلاعات لازمه را در باب نرخ ارزاق و آذوقه از اداره بلديه تحصيل مى نمايد و نه فقط بتوسط ادارات نظميه و ضبطيه بلديه حكام مواظب تعديل نرخ و عدم كم فروشى و صحت اكبال و اوزان ميباشد بلكه خودشان هم در مورد لازمه حق دارند بتوسط مامورين مخصوصى باين امور رسيدگى نمايند.
ماده 46- هرگاه عمارت يا خانه را كسى بدولت و يا بشهرى واگذار كند حاكم مكلف است مراتب را بوزارت داخله و وزارتيكه از آنخانه يا عمارت استفاده خواهد كرد اطلاع دهد.
ماده 47- هرگاه اثار عتيقه در ولايت باشد و يا مجددا كشف شود حاكم مكلف است كه مراتب را مفصلا بوزارتداخله اطلاع بدهد.
ماده 48- حاكم بايد مراقبت نمايد كه ادارات اطفائيه در كمال نظم و ترتيب بوده قواعد راجعه باين اداره تماما بموقع اجرائ گذارده شود اگر شهرى استطاعت ترتيب اداره ذاطفائيه را نداشته باشد حاكم مى تواند در صورت لزوم بتوسط وزارتداخله استدعاى وجه اعانه از دولت براى داير نمودن اداره اطفائيه در آن شهر بنمايد و آن وجه اعانه را باطلاع انجمن ولايتى بمصرف مذكور برساند.
چهارم در وظايف حكومت نسبت بحفظ الصحه عمومى‏
ماده 49- وظايف حكام در اين باب انست كه مراقبت لازمه را در اجراى نظامنامه طبى و حفظ الصحه داشته باشند ساعى باشند كه با اقدامات صحيحه سريعه در امرض مسريه و امراض مسريه و امراض سريع الانتشار جلوگيرى شود لذا همينكه خبر حدوث چنين مرضى از دوائر جزء حكومت و يا از محل موثقى رسيد حاكم بايد رسيدگى و معلوم نمايد كه چه نوع اقدامات براى جلوگيرى از انتشار مرض بعمل امده و علاجى كه شده است كافى است يا نه بعد پس از مشاوره با طبيب حافظ الصحه ولايتى اگر لازم شود حاكم مامور مخصوصى باچند نفر طبيب و معاون طبى و ادويه و آلات و اسبا طبى روانه محل آلوده بمرض و جا هاى لازمه مينمايد و هرگاه صلاح بداند چند نفر اجزاى لازم را هم بامامور مخصوص روانه ميكند بعد از اين اقدامات در صورت لزوم خود حاكم به محل ناخوشى رفته شخصا تحقيقات لازمه را مينمايد و هرگونه اقدام مجدانه كه مقتضى باشد بعمل ميآوردو بتوسط مامورى مخصوص حكام ولايات همجوار را مطلع ميدارد.
ماده 50- حكام حق نظارت مخصوصى نسبت بمريضخانهاى شهرى و بلوكى و دهات و همچنان مريضخانهاى محبسها و غيره دارند و خواه هنگام محال گردشى خواه در غير اين موقع رسيدگى بمريضخانه ها را غالبا بطبيب حافظ الصحه ولايتى يا بمعاونين او مى سپارد.
پنجم در وظايف حكام نسبت بوصول شدن ماليات دولتى و عوارض محلى‏
ماده 51- حكام بايد مراقبت تامه داشته باشند كه ماليات و عوارض دولتى بموجب قوانين موضوعم در موقع خود بتوسط كار گذاران ماليه وصول و ايصال شود و بعلاوه بايد نظارت صبح نسبت بوصول ايصال عوارضى كه براى مخارج محليه از بلديه و غيره اخذ ميشود داشته باشند.
ششم در وظايف حاكم نسبت باداره عدليه‏
ماده 52- نوشتجاتيكه محتاج بامضاى حاكم يا بتصويب او است و نزد حاكم فرستاده ميشود يا بامضاى حاكم ميرسد و يا در صورت عدم تصويب مشار اليه عقيده خود را باداره ماليه اظهار ميدارد.
ماده 53- حاكم فهرست كارهاى تمام شده را كه از اداره ماليه براى او در آخر هر سال مى فرستند ملاحظه نموده هرگاه تعويقى يا تعطيلى در جريان امور آن اداره مشاهده كند فورا بوزارتماليه راپرت هيدهد.
ماده 54- هرگاه حاكم بى نظمى يا اغتشاشى در اداره ماليه مشاهده كند بايد فوراً اداره مزبور ملاحظات خود را اخطار نموده مراتب را بوزارت ماليه اطلاع دهد و اگر رفع بى نظمى نشد باز وزارت ماليه را مطلع نموده توجه آن وزارت را بمسئله لازمه معطوف دارد ولى حاكم حق ندارد راسا اجزاى اداره محاسبات را تنبه يا سياست نمايد.
هفتم- در وظايف حكام نسبت باداره خالصجات‏
ماده 55- حكام مراقبت نامه خواهند داشت كه اداره خالصجات و مستضعفين و اجزاى آن اداره تكاليف خود را موافق قوانين و دستور العملهاى راجعه بآن اداره بعمل آورند و امور آن اداره موافق قوانين و دستور العمل وزارت ماليه مرتب باشد هرگاه حاكم مشاهده كند كه از طرف اداره يا يكى از مستخدمين آن اداره از حدود مقرر تجاوز ميشود بايد مراتب را بوزارت ماليه اطلاع داده در خواست اقدامات لازمه را براى رفع بى نظمى بنمايد.
ماده 56- حكام بايد مراقبت مخصوصى نسبت به جنگلهاى دولتى داشته آنها را حفظ نمايند و هرگاه برخلاف قواعدى كه براى حفظ جنگلها ايجاد شده است اقدامى ملاحظه نمايد بايد بدون فوت وقت ممانعت مراتب را بوزارت ماليه اطلاع بدهند.
ماده 57- حكام در راپورت هاى خود كه به مقامات عاليه ميدهند بايد هميشه وضع خالصجات ولايتى را مفصلا بنويسند و هرگاه اداره خالصجات منظم و مرتب و مستخدمسن آن در اجراى تكاليف خود ساعى باشند حاكم ميتواند كه از وزارت ماليه خواهش امتيازى براى مستخدمين آن اداره بنمايد.
ماده 58- نرخ فروش هيزم جنگل دولتى را كه اداره خالصجات در هر سال معين و به وزارت ماليه ميفرستد بايد قبل از وقت به نظر حاكم برسد.
هشتم- در وظايف حاكم نسبت به تحويلخانها
ماده 59- حاكم در وقت بلوك گردشى و همچنان هر وقتى كه لازم بداند حق دارد پوليكه در دوائر محليه ولايتى و بلوكى موجود است تفتيش نمايد و همچنان حق دارد كه بكليه اموال منطقه بآن ادارات رسيدگى نموده معلوم دارد كه عايدات دولت بدون حيف و ميل وراد صندوق ميشود يا نه و مقدار بقايا چقدر است تمام اطلاعات خود را در اين باب حكام مكلفند كه اطلاعات خود را در تفتيش صندوق ادارات باداره ماليه نيز اعلام نمايند كه اقدامات مقتضيه از طرف آن اداره بعمل آيد و اگر اغتشاش يا بى نظمى روى داد جلوگيرى كامل بعمل آورند.
ماده 60- حكام بايد ساليانه بوزارت داخله راپورتى تقسيم نمايند كه در آن راپورت اطلاعات راجعه باخذ ماليات و بقايا و كذلك مقدار بقايائى كه لا وصول مانده و جهه وصول نشدن بقايا و كليه اقداماتيكه براى اخذ ماليات و وصول شدن آن از طرف حكومت بعمل آمده است توضيح و تصريح شده باشد راپورت مزبور مبتنى بر اطلاعات خود حاكم كه در وقت بلوك گردشى تحصيل كرده است و اطلاعات اداره ولايتى و ادارات نظميه خواهد بود.
نهم- در وظايف حكام نسبت باداره علوم و معارف‏
ماده 61- حكام مكلفند كه مراقبت مخصوصى نسبت بمكاتب ابتدائيه داشته بى خبر باين نوع مكاتب و همچنان بمدارس متوسط و عاليه در صورتى كه باشد سركشى نمايند و هرگاه از قوانين و دستور العملها و دستور تعليمات راجعه بمعارف تخلف مى شود مراتب را بوزارت معارف اطلاع دهند و باداره معارف ولايتى نيز اخطار نمايند بعلاوه اين اقدامات حكام بايد مساعدت و همراهى لازم را باداره معارف در اشاعه معارف نمايند.
دهم- در وظايف حكام نسبت بادارات زراعت و فلاحت و معادن و جنگل ها و گمرك و پست و تلگراف و غيره‏
ماده 62- حكام مكلفند كه در مواردى كه اين ادارات به تقويت و همراهى حكام محتاجند موافق قوانين موضوعه و دستور العمل هاى رؤساى آنها كمال مساعدت و همراهى را از آنها بنمايد و نيز بر عهده حكام است به اندازه كه در قوانين و نظامنامه هاى اين ادارات معين شده است مراقبت و مواظبت نمايند كه بخزانه دولت ضررى وارد نيايد و رفع موانع و اشكالات و اشتباهات به عمل آيد.
ماده 63- حكام حق دارند كه ادارات مذكوره در ماده قبل را سركشى نمايند بدون اينكه حق مداخله در امور آن ادارات داشته باشند و نمى توانند راسا اجزاى آن ادارات را تنبيه يا سياست نمايند ولى در صورتى كه اغتشاش يا بى نظمى در آن ادارات مشاهده كنند مكلفند فورا مراتب را بوزارت متبوعه آن اداره و وزارت داخله راپورت نمايند.
يازدهم- در وظايف حكام در صورت رجوع كار صاحبمنصبان و مستخدمين و اجزاى دواير اداره بمحاكم عدليه‏
ماده 64- حدود تكاليف حكام در باب جلب مستخدمين و اجزاى دواير اداره بمحاكم عدليه در نظامنامه محاكمه جنايتى مفصلا مندرج است. (رجوع بماده 391. 395)
دوازدهم- در وظايف حكام نسبت باداره جنگ‏
ماده 65- تكاليف حكام نيبت باداره نظام از قرارى سات كه در نظام نامه خدمت نظامى و ساير قوانين و نظامنامه هاى نظامى مندرج است قواعدى كه بايد در موضوع احضار و استعمال قشون (رجوع بماده 36) و در باب روابط صاحبمنصبان كشورى و لشگرى بايد مراعات شود جداگانه مرتب و منظم بماده 36 خواهد بود.
سيزدهم- در وظايف حكام نسبت بكار گذاريهاى خارجه‏
ماده 66- كار گذارى هاى امور خارجه مقيم ولايات واسطه اند لهذا تمام امور خاجه در روابط حكام باقونسولگريها بايد باطلاع كار گذار ها باشد و همچنان اجراى عهد نامه ها و قرار نامهاى بين الملل باندازه كه راجع يتيمه خارجه است بايد بواسطه و باطلاع كار گذاريها باشد حكام كمال همراهى و مساعد ترا از كار گذاريها د اجراى تكاليف آنها كه مبتنى بعهد نامه ها و قراردادها و نظامنامه ها و دستورالعمل هاى آنها است خواهد نمود از طرف ديگر حكام حق دارند كه در صورت لزوم به امور كارگزارى ها سركشى نموده و هرگاه اغتشاشى يا بى نظمى مشاهده كنند مراتب را فورا بوزارت خارجه اطلاع دهند و هرگاه راپورت آنها منتج نتيجه نشد مجددا توجه مقامات عاليه را به راپورت هاى سابقه خود جلب نمايند وليكن حكام حق ندارند كه كار گذار يا اجزاى كار گذارى را تنبيه و سياست كنند.
چهاردهم- در وظايف حكام هنگام تحويل گرفتن و تحويل دادن ولايات‏
ماده 67- حاكمى كه از شغل خود منفصل مى شود بايد اوضاع امور ولايتى را باكليه اطلاعات راجعه به ولايت مشروحا به وزارت داخله و به فرمانفرما (در صورتى كه ولايات جزو ايالتى باشد) تقديم نمايد و نسخه هم بحاكم جديد بدهد.
ماده 68- هرگاه انفصال حاكمى از ولايت قبل از ورود حاكم جديد باشد حاكم منفصل بايد كليه اطلاعات خود را بقائم مقام حكومت بدهد و او هم بعد از ورود حاكم جديد راپورتى كه حاوى اطلاعات حاكم سابق و اطلاعاتى است كه خود او در زمان مديرى تحصيل كرده به حاكم جديد بدهد حاكم جديد هم بعد از مباشرت بشغل خود بايد راپورت اطلاعاتى را كه از حاكم قبل باو رسيده با ملاحظات خود بوزارت داخله و يا بفرمانفرما بدهد (در صورتيكه ولايت جزو ايالتى باشد)
ماده 69- در راپورتى كه حاكم منفصل و حاكم منصوب ميدهند بايد مواد ذيل مندرج باشند (اولا) امورى كه تسميه نشده- (ثانيا) وضع دفترخاه حاكم (ثالثا) وضع اداره ولايتى (رابعا) حالت اطفائيه شهرهاى ولايتى و بلوكى (خامسا) مقدار بقايائيكه لا وصول مانده- (سادسا) خيالاتيكه حاكم منفصل در اصلاح وضع و امور ولايتى داشته و خبالاتيكه حاكم منصوب دارد سابعا- وضع نرخ ارزاق و وفور يا قحطى آذوقه‏
ماده 70- در باب دفتر خانه حاكم بايد مطالب ذيل)) در راپورت حاكم منفصل و جديد ( (تصريح شده باشد اولا امورى كه راجع بدستور العمل هاى مقامات عاليه و وزارت خاها است ثانيا كليه امورى كه بموجب مراسلات و راپورت هاى ساير دواير دولتى و مملكتى و شكايات و احكام خود حاكم شروع شده.
تبصره- از كليه اين كارها آنجه محرمانه است بايد مجزى شده عليحده نوشته شود.
ماده 71- آنچه از امور اداره ولايتى در راپورت فوق الذكر نوشته شود از قرار ذيل است حاكم منفصل دفعه آخر كه در اداره ولايتى حاضر ميشود گتابچه ترتيب داده در آن كتابچه معين مى كند چقدر از امورى بمجلس وزراء و تحقيقات و امور جنايتى است تسويه شده و چه مقدارى از امور بلا تسويه مانده و همچنان چقدر از امور تكليفش در اداره ولايتى معين نشده سوارى از كتابچه مزبور براى فرمانفرما (در صورتى كه باشد) ارسال و نسخه بحاكم جديد داده ميشود كتابچه مزبور بايد بامضاى حضار برسد.
ماده 72- در باب بقا بايد حاكم منفصل اطلاعات اخيره خود را مفصلا براى هر محلى عليحده قيد نمايد.
ماده 73- حاكم منفصل بايد خيالات و نقشه هاى خود را كه راجع باصلاحات ولايتى است مشروحا و واضح (نزديك بفهم) بحاكم جديد اظهار نمايد و جهت لزوم اين اصلاحات را با وسائلى كه ميتوان براى اجراى اصلاحات انعقاد كرد و همچنان موانعى كه تا آن وقت مانع اجراى خيالات او بوده بايد تصريح كند و كليه اگر چيزى موجب جلب توجه او شده خاطر حاكم جديد را بدان معطوف دارد.
ماده 74- حاكم منفصل حتما بايد تمام اطلاعات فوق الذكر را بجاهاى لازم بدهد و الانقض قانون و تخلف از تكليف كرده و مسئول خواهد بود بعلاوه هر اغتشاشى و بى نظمى كه در محل بتوسط حاكم جديد كشف شود و حاكم منفصل اطلاع نداده باشد بر عهده او خواهد بود.
ماده 75- همينكه حاكم جديد امور ولايتى را از حاكم منفصل يا در غياب او از مدير تحويل گرفت راپورت خود را در باب امور ولايتى بفرمانفرما (در صورتيكه ولايت در جزو ايالتى باشد) والا بوزارت داخله ميفرستد.
ماده 76- نه فقط حاكم منفصل مسؤل اطلاعات غير صحيحه ايست كه بجاهاى لازمه و بجانشين خود ماده بلكه اشخاصى كه راپورت حاكم را تصديق كرده و امضاء نموده اند نيز مسئولند.
ماده 77- راپورت و اطلاعات مذكوره در مواد (69 و 70 الى 73) را حكام بايد در موقع مرخصى موقتى يا ماموريت مخصوصى كه بآنها داده ميشود نيز بقائم مقام خودشان ولو موقتى هم باشند بدهند و ولايت را تحويل داده و تحويل بگيرند هرگاه حاكم رعايت اين قاعده را ننمايد و همگام مرخصى بجاى ديگر مامور شود و يا استعفائ كند بايد بخرج خود بمحل حكومت سابق خود مراجعت كرده ولايت را بطوريكه در مواد 67 الى 75 ذكر شد تحويل بدهد مگر اينكه حركت فورى حاكم از ولايت بجهتى مقتضى شده باشد.
ماده 78- هرگاه حاكم ولايتى فوت نمايد و يا بواسطه مرضى نتواند ولايت را اداره كند قائم مقام او موافق مواد 76- 67 بايد اقدام بترتيب كتابچه هاى فوق الذكر از تاريخ تصدى خود بامر حكومت بنمايد.
پانزدهم- در محال گردشى‏
ماده 79- حكام جديد از تحويل گرفتن ولايت بطوريكه در مواد 76- 67 مذكور است بدون فوت وقت بادارات واقعه در كرسى ولايت و دفتر خانه ها و دفاتر آنها و همچنين بصندوق ولايتى و ادارات نظميه و اداره اطفائيه و محبسها و مريضخانه ها و ادارات خيريه سركشى مى نمايند بعد از تفتيش و رسيدگى ملاحظات خود را اخطار مى كنند و قواعد و قوانين موضوعه و مقتضيات وقت و محل را و همچنان نقشه اصلاحات حاكم سابق را منظور نموده در صورت لزوم اقدام در اجراى اصلاحات مى نمايد اگر اين اقدامات بموجب قوانين در حيطه اختيارات حاكم است راسا و يا بتوسط و اطلاع اداره ولايتى اقدام ميكتد (رجوع بمواد 101 و 111) و هرگاه اطلاع و اجازه مقامات عاليه و وزارت خانه ها لازمست مراتب را بوزارت داخله و وزارت لازمه راپورت ميكند.
ماده 80- بعد از اتمام سركشى بادارات ولايتى و آشنا شدن بامور آن ولايت حاكم جديد شروع بسركشى توابع قلمرو خود مى نمايد و طورى سركشى ميكند كه از كرسى ولايت زياد دور نشود و غيبت او از كرسى ولايت زياده از اندازه طول نكشد مگر در صورت ضرورت ذيل از شروع به محال گردشى حاكم اطلاعات ذيل را مى خواهد.
اولا- صورتى از اطلاعات اخيرى كه از هر كدام از بلوكات در باب امور دواير بلوكى رسيده و صورت اتفاقاتيكه دلالت بر بى نظمى و اختلال امور بلوكى مى نمايد.
ثانيا- از اداره ماليه اطلاعات راجعه بصندوق بلوكى و بقاياى بلوكات. ژ
ثالثا- از اداره خالصه جات اطلاعات راجعه بجنگلها و عايدات خالصجات و بهمنطور از هر اداره اطلاعاتيكه همه و براى تفتيش و سركشى حاكم مفيد است از آن اداره مى خواهد.
ماده 81- حاكم هنگام گردشى شخصا تمام ادارات را سركشى مى نمايد و صورت هائى را كه از ائارات مختلفه گرفته با فهرست ها و صورتهاى دواير بلوكى تطبيق كرده و اختلافات را ياد داشت مى نمايد اگر اين اختلافات طوريست كه رفعش آسان است فورا حكم باصلاح و رفع آن ميكند و چنانچه مهلت لازم دارد موعدى معين كرده رفع اختلافات را در آن موعد مى خواهد ولى هرگاه اختلافات مهم و كلى است و مسامحه بزرگى روى داده و يا سوء استعمال شده حاكم صورت آنرا باداره ولايتى مى فرستد و اداره مزبور ه موافق اختياراتى كه بآن اداره قانونا داده شده از مقصر مواخذه مينمايد و در صورت اهميت تقصير تحقيقات لازمه را براى فرستادن مقصر بمحكمه عدليه بعمل ميآورد ملاحظات خود را حاكم باداراتى كه سركشى كرده اخطار كرده بعد صورتى از آن ملاحظات را باداره ولايتى ارسال مى دارد و هرگاه اين ملاحظات حاكم راجع بساير دوائر محليه باشد ملاحظات خود را بآن دوائر اخطار مى نمايد.
ماده 82- بعد از سركشى يك بلوك حاكم به بلوك ديگر ميرود و طوزى مسافرت خود را ترتيب مى دهد كه بعضى از نواحى و دهات معتبر را هم به بينند در سر راه حاكم بطور رسمى ولى محرمانه از اشخاص لازم سئوال هاى راجعه باداره شدن امور بلوكى و غيره مى نمايد و مى فهمد كه بى اعتدالى مى شود يا نه و احتياجات اهالى چيست و ميل بچه نوع اصلاحات دارند و مى خواهند و هرگاه مطلبى كشف كند كه دلالت بر بى نظمى و پايه بى اعتدالى راجع باداراتى باشد كه تابع دوائر ديگرند مراتب را بآن دوائر اطلاع من دهد.
ماده 83- هنگام بلوك گردشى حكام متوجه باخلاق و آداب و درجه معارف و حالت زراعت و معادن و ثروت و تجارت محلى بوده و اطلاعات خود را جداكانه مرتب و با عقايد خود در اصلاحات لازمه بوزارت داخله ارسال خواهد داشت.
ماده 84- حكام مكلفند كه هنگام بلوك گردشى طورى نمايند كه اين سركشى آنها كه براى رفاهيت و آسودگى اهالى است توليد زحمت و آزردگى خاطر براى اهالى ننمايد بدين جهت لوازم مسافرت را بايد بقدر مايحتاج تحصيل نموده مراقبت نمايند كه از طرف خدمه و همراهان آنها اجحاف و تعدى بكسى نشود.
ماده 85- بعد از اتمام عمل بلوك گردشى حاكم مكلف است كه راپورت محال گردشى خود را مستقيما بوزارت داخله تقديم كند و سوادى هم براى فرمانفرما (در صورتيكه باشد) از راپورت خود و منضمات آن خواهد فرستاد.
ماده 86- حاكم مكلف است كه اين سركشيرا موافق مواد 85 و 79 همه ساله يكدفعه بعمل آورد و اگر وضع ولايت بواسطه وسعت زياد و بدى راهها اقتضا ندارد لا محاله دو سال يك دفعه بلوك گردشى نمايد.
 (تنبيه) ترتيب سركشى كه غفله و بطور خصوصى بدوائر محليه ميشود در مواد آتيه مرتب است (مورد هفتم ماده 146 و غيره)
شانزدهم- در راپورتهاى ساليانه و اطلاعات فورى كه حكام بايد بدهند
ماده 87- غير از راپورتيكه حكام بوزير داخله بعد از اتمام عمل محال گردشى ميدهند بايد در موانع معينه راپورتهاى مفصل و مختصر را در باب وضع ولايت و اقداماتى كه كرده اند بدهند اين راپورتها بر دو نوع است يكى عمومى است كه حكام بعد از انقضاى هر سالى ميدهند ديگرى خصوصى كه در موارد لازمه يا در مواقع فورى در عرض سال بايد بدهند.
ماده 88- راپورتهاى عمومى را حكام سالى يكمرتبه به وزارت داخله تقديم ميكند و بايد تمام ادارات ولايتى حتى ادارات بلديه اطلاعاتيكه براى تقديم اين راپورت لازم است بحاكم برسانند سوادى از اين راپورت عمومى را حكام فرمانفرما در جائيكه هست ارسال ميدارند.
ماده 89- غير از راپورت ساليانه حكام مكلفند كه ماهى دو دفعه راپورت گذارشات ولايتى را بوزير داخله بدهند و نيز گزارشات وقايع فورى را بدون فوت وقت تقديم كنند كليه هرگونه اطلاعات راجعه بوزارت داخله را بايد حكام بوقت و بموقع خود برسانند و آنچه را كه موافق قوانين بساير وزارتخانها راجع است بموقع بآن وزارتخانه اطلاع دهند.
 (تنبيه) حكام ميتوانند در مواقع مهمه در صورتيكه شكل و وضع و اهميت كار تقاضا مى نمايد چاپار مخصوص روانه پايتخت نمايند.
هفدهم- در مسئوليت حكام‏
ماده 90- حكام در موارد ذيل مسئول و مواخذند.
 (اولا) در صورتيكه قوانين و احكام و همچنان دستور العملهاى رؤساى خود را بلا اجرا گذارند و يا درست اجراء ننمايند و نتوانند بى تقصيرى خود را مدلل نمايند. (ثانيا) هرگاه در موقع تفتيش ولايات بواسطه مفتشى كه از مركز دولت فرستاده شده مدلل شود كه اغتشاش و اختلال امور ولايتى تقصير حاكم بوده و مى توانسته است از اغتشاش ولايتى جلوگيرى كند ولى بمسامحه گذرانيد.
 (ثالثا) چنانچه مصرح شود كه رواج رشوه و تعارف در ولايت بواسطه اغماض حاكم يا شركت خود حاكم در اينگونه عمل شنيع بود.
 (رابعا) در صورتيكه حكام اقدامى نمايند كه خارج از وظيفه آنها باشد و يا آنكه خارج از حدود اختياراتى باشد كه بآنها بموجب قوانين و نظامنامه ها داده شده.
خامسا- وقتى كه باشخاصى كه در ادارات حكومتى خدمت ميكنند و كذلك باجزاى نظميه كارهائى رجوع نمايند كه خارج از حوزه تكاليف آنها باشد و يا آنكه كارهاى شخصى خود را بآنها رجوع كنند.
سادسا- در صورتيكه بى قاعده تحقيقاتى را در امرى شروع نمايند و خود سرانه تحقيقاتى را ختم كنند
سابعا- وقتيكه حكام شخصا و راسا اقدام كنند در اموريكه راجع باداره ولايتى و يا ساير دوائر محليه و يا ادارات جزو آن دوائر است و در اين باب دستورالعملى از روسا خود نداشته اند.
ثامنا- در موارديكه حكام دخالت بكار محاكمه نمايند و ملك كسى را انتزاع نموده بديگرى دهند و كليه بامورى دخالت نمايند كه راجع بمحاكم عدليه است.
تاسعا- در موارديكه خود سرانه و بودن اجازه جاهاى لازم تغييرى در وضع ولايت دهند كه باعث اجحاف و تعدى و آزردگى خاطر اهالى شود يا بواسطه اهمال و عدم دقت در امور قوانين را طورى اجرا نمايند كه منظور از ايجاد قوانين را طورى اجرا نمايند كه منظور از ايجاد قوانين كه مساوات است بعمل نيايد و پا آنكه بالاخره ماليات و عوارضى كه قانونا معين نشده از اهالى اخذ نمايند.
عاشرا- در مواقعيكه تحقيقات جنايتى بعمل مى آيد بواسطه غرض شخصى اغتشاش و اختلالى فراهم آورند و اين اقدامات شنيعه آنها در محاكم استيناف پا جاى ديگر كشف شود.
حادى عشر- وقتيكه معلوم شود اقدامى كه حاكم براى جلوگيرى از تعدى و اجحاف و جنحه و جنايات و قياحت و رفع ظلم و غيره كرده است بدرجه كه لازم است سخت نبوده و نتيجه حاصل نشده خصوصا اگر ظاهر شود كه حاكم غرضى داشته يا با جانى و ظالم و مقصر همراه بوده.
ثانى عشر- در مواردى حكام براى وصولبقايا همراهى لازم به عمل نياورند و از اجراى قوانين خوددارى نمايند.
ثالث عشر- وقتيكه حكام در موارد بليات سماوى از قبيل حريق و امراض مسريه در ميان مردم و حشم و حيوانات و همچنان در موقع طغيان آب و طوفان و غيره با تمام قدرت و اختياراتى كه بآن ها داده شده براى حفظ نفوس و كمك و اعمانه به درماند گان و بيچارگان نكرده اند.
رابع عشر- در صورتيكه مشاهده شود كه عمدا يا چند دفعه سهوا قوانين راجع بخودشان را نقض كرده اند و از انمدازه خود خارج شده اند خواه اين اقدام را راسا خودشان كرده باشند و خواه از اداره ولايتى و جا هائى شده باشد كه در تحت رياست يا نظارت حكام واقعند.
خامس عشر- وقتيكه بماموريتى كه بداخله ولايت براى انجام كارى ميفرستند خرج سفر بدهند بدون اينكه قواعدى را كه در اين باب ايجاد شده رعايت نموده باشند.
ماده 91- در تمام موارديكه در ماده فبل معين شده و همچنان در ساير مواردى كه از اين قبيل باشد حكام بحكم قانون مسئولند و تنبيه و سياست آنها بعد از ثبوت تقصير آنها از توبيخ و شماتت گرفته الى خلع از شغل و عزل از حكومت بر حسب تصويب وزارت داخله بحكم بندگان اعليحضرت اقدس شاهنشاهى بعمل ميآيد و هرگاه تقصير حاكم بقدرى مهم باشد كه بعد از عزل بايد به محاكم عدليه جلب شود موافق نظامات عدليه كار او بمحكمه لازمه رجوع خواهد شد و تحقيقات لازمه براى ارجاع كار حاكم مقصر بمحكمه عدليه در مجلس وزراء بعمل خواهد آمد.
هيجدهم- در روابط حكام با مقامات عاليه و ادارات متساويه و تابعه (جزو حكومت)
ماده 92- حكام در موارديكه بموجب اين نظامنامه معين شده بتوسط وزارت داخله بحضور مبارك اعليحضرت اقدس شاهنشاهى راپورت عرض ميكنند و بصدور اوامر و احكام كه بر طبق قوانين موجوده است از جانب سنى الجوانب مفتخر و مباهى مى شوند.
ماده 93- حكام بوزير داخله و بفرمانفرما اگر باشد راپورت ميدهند و دستور العمل ميگيرند و بساير وزراء در مواقع لازمه اطلاعات و عقايد خودشان را تقديم ميكنند.
ماده 94- در صورتيكه ولايتى جزو ايالتى باشد حاكم تابع دستور العملهاى قانونى فرمانفرماى آن ايالت است و اطلاعات و عقايد و ملاحظات خود راتوسط فرمانفرما بوزراى مسئول راپرت مى نمايد از اين قاعده كلى موارد ذيل مستثنا است.
اولا- راپورت تحويل دادن و تحويل گرفتن ولايت و راپرت سركشى نوبت سركشى نوبت اول ولايت و راپرت هاى ساليانه و اطلاعات فورى راجعه بجريان امور ولايتى و اتفاق فوق العاده امثال آن.
ثانيا- راپرتهاى راجعه باتفاقات مهمه كه اندك تاخيرى در وصول اطلاعات در مركز موجب خسران بزرگ تواند شد.
ثالثا- در موارديكه حكام دستورالعمل هاى واصله از فرمانفرما را مناقض و مخالف قوانين موجوده ميدانند- در كليه موارد مذكوره حكام مستقيما اطلاعات و عقايد و ملاحظات خود را بوزير داخله راپورت و بوزراء مسئول تقديم ميكنند و در همين موقع صورت آن راپورت ها را بجهت فرمانفرما ميفرستند.
ماده 95- حكام بادارات كل و ادارات جزو وزارتخانه ها در پايتخت و كذلك بادارات طرق و شوارع و معارف و گمرك و معادن و نظامى و بحرى و پست و تلگراف كه در ولايت تاسيس شده و مدعى ولايت و همچنان باداره تفتيش ولايتى و انجمن هاى ولايتى و بلدى مراسله مينويسند.
ماده 96- حكام باداره ولايتى و بهيئت احصائيه و اداره ماليه و انجمن ولايتى و اداره بلديه و كميسيون ها و نرخ ارزاق عقايد و ملاحظات خودشان را اخطار مى تمايند و آن ادارات ملاحظات خودشان را نحاكم تقديم ميكنند.
ماده 97- حكام ادارات نظميه و ضبط به كرسى ولايت و بلوكات كه جزو حكومت هيتند حكم ميكنند و از آنها راپرت ميگيرند. باداره فراسوران كه در كرسى ولايت تاسيس شده مراسله مينويسند و راپرت اطلاعات را ميگيرند.
ماده 98- ترتيب روابط حكام بادواير عدليه در نظامات عدليه مندرج است.
ماده 99- حكام بايد مراقبت نمايند كه نوشتجات و مكاتبات آنها با ساير ادارات و همچنان مكاتبات اشخاص و دواير جزو حكومتى با ادارات متفرقه موافق قواعد توقير و ادب باشد و طورى نباشد كه توليد مناقشه و مكابره نمايد و پى جهت مسائلى طرح شود كه باعث ازدياد مكاتبه و فوت وقت طرفين شود.
ماده 100- حكام بايد سعى نمايند كه مكاتبه مابين دواير حكومتى و ساير دواير حتى المقدور بموقع و بامعنى باشد و بيجهت رشته مكاتبات بطول نيانجامد و كارها از جريان طبيعى نيفتد.
ماده 101- حكام بايد مراقبت نمايند كه هر كارى در اداره و دايره متعلق بها طرح و تسويه شود و حدود و حقوق ادارات محفوظ بماند حاكم فقط در دو مورد حق دارد كه كارها را دز دفتر خانه خود تسويه كند اولا وقتيكه كار فورى و فوتى است و سرعت اقدام مستلزم استثناء از قاعده كلى است اينگونه امور بامنضمات آن بعد از تسويه فورى باداره ولايتى داده خواهد شد و ثانيا در صورتى كه استتار مطلب يا مسئله مقتضى پيشرفت ان مسئله است و يا آنكه موقع مقتضى افشاى آن مطلب نيست.
ماده 102- حكام حق ندارند سواد قرارداد هاى اداره ولايتى را از آن اداره خواسته بدفتر خانه خودشان بدهند و بايد مراقبت نامه داشته باشند كه در دفترخانه آن اداره آن قرار دادها بموقع اجرا گذارده شود.
ماده 103- روابط رسمى حكام بادارات و اشخاصى كه تابع و جزو اداره ولايتى است وهمچنان با ادارات و اشخاصى كه جزو شعبات ولايتى وزارتخانها هستند بايد بتوسط رؤساى آنها باشد مگر در صورتى كه ضرورت ارتباط بلاواسطه را اقتضاء كند يا نفع مهمى براى امور و ارتباط بلا واسطه منظور باشد.
تبصره- هنگام سركشى ولايات حكام حق دارند با ادارات و اشخاص جزو دواير ولايتى مستقيما مذاكرات شفاهى نمايند و ملاحظات و عقايد خود را اخطار نمايند زيرا كه بتجربه رسيده كه نوع مذاكرات و اخطارات شفاهى بيشتر از مكاتبه مؤثر است.
ماده 104- حكام بايد حتى المقدور بيشتر با مردم معاشرت نمايد و اشخاصى كه براى كار نزد او ميآيند بادب و توقير بپذيرد و بانجباء و معارف ولايتى رابطه و آميزش داشته باشد و كليه طورى حركت و رفتار نمايد كه طرف محبت و اعتماد اهالى واقع شود زيرا كه اول وظيفه حاكم اجراى قوانين و حفظ رفاهيت و امنيت اهالى است و ارتباط معنوى كه بين حاكم و اهالى ازوداد و اعتماد حاصل ميشود بهترين اسباب اجراى اين مقصود مهم است.
نوزدهم- در باب قواعديكه بايد حكام ترتيب داده و بموقع اجرا گذارند
ماده 105- چون اجراى قوانين راجعه بامنيت و رفاهيت اهالى يكى از وظايف عمده حاكم است و عادات و اخلاق اهالى ولايات متفاوت و مقتضى بعضى تصرفات و اقدامات است كه بايد از طرف دوائر حكومتى و نظميه بعمل آيد لهذا حكام و ادارات نظميه ميتوانند نظر بادارب و عادات و اخلاق اهالى ولايت بعضى قواعد لازمه را چه عمومى باشد چه خصوصى مرتب نموده اعلام نمايد ولى اول شرط اين حق حاكم آنست كه اين قواعد نبايد و جهاد من الوجوه مخالف قوانين موجوده و مناقض دستور العملهاى وزارت خانه ها باشد.
ماده 106- كليه اين قواعد بطورى كه در ماده قبل مذكور است براى اهالى حتمى الاجر است و تا موقوف نشود در قوت خود باقى خواهد بود و اشاخصى كه برخلاف اين قواعدرفتار نمايند مورد مسئوليت خواهند بود و محاكمه و تنبيه آنها راجع است بمحاكمى كه بومجب نظامنامه عدليه مرجع امثال اين امور خواهد شد.
ماده 107- قواعد يكه حكام و ادارات نظميه و ضبطيه ايجاد مى كنند بايد در روزنامه هاى محليه چهار دفعه اعلان شود و بطبع رسيده در معابر و كوچه ها و ميدانها و ادارات پليس و غيره يك ماه قبل از اجراء نشر و اعلام شود.
تبصره- قواعديكه ادارات بلديه و ادارات اجتماعيه وضع ميكنند بامضاى حاكم رسيده بهمين ترتيب ترتيب اعلام و بموقع به اجرا گذارده مى شود.
ماده 108- اداره كه ايجاد اين قواعد را كرده است مى تواند اين قواعد را تكميل يا تغيير داده يا بكلى رفع نمايد ولى باز بايد بهمان ترتيب تكميل و تغيير و رفع قواعد اعلام شود.
ماده 109- تفصيل اين اقدام خود را باجهت آن و صورت قواعديكه ايجاد كرده اند حكام بايد فورا بوزير داخله راپورت كنند و نسخه هم بفرمانفرما (جائى كه هست) تقديم مينمايند وزير داخله حق دارد راسا يا بواسطه شكايت ادارات و اشخاص متفرقه حكم تغيير حكم تغيير و تكميل و رفع قواعد موضوعه را بدهد.
ماده 110- انجمن ولايتى و اشخاص متفرقه و كذالك ادارات بلديه حق دارند كه بوزارت داخله و بمجلس شوراى ملى از قواعديكه ايجاد شد شكايت نمايند ولى مادامى كه حكم نسخ نرسيده است از اجراى قواعد مزبوره نمى توانند تخلف نمايند.
بيستم- در ترتيب دفتر خانه حاكمه‏
ماده 111- حاكم هر ولايتى دفتر خانه دارد كه امور مذكوره ذيل را تسويه ميكنند (اولا) مكاتبات راجعه بركشى ولايت. (ثانيا) نوشتجات راجعه براپورتهاى ساليانه (ثالثا) امورى كه بايد در خفا بماند و بموجب قانون دستور العملها بايد بتوسط شخص حاكم فقط تسويه شود. (رابعا) اموريكه فوتى و فورى است و سرعت اقدام لازم دارد (امور اخيره بامنضمات آن بعد از تسويه باداره ولايتى داده ميشود). (خامسا) مكاتبه با ادارات نظامى در باب حركت و استعمال قشون در ولايت.
ماده 112- در اين دفتر خانه از كتابچه فهرست نوشتجات وارده و ثبت نوشتجات صادره و مخفيه (دوسيه) كارها بانماينده عمومى (مقصود از نماينده عمومى دفتر پست كه فهرست نمام مطالب در آن ثبت است) داشتن كتابچه هاى مخصوص ذيل هم لازم است اول كتابچه دستور العملهاى وزير داخله دوم كتابچه ثبت كاغذها ئيكه اصلش باداره ماليه و ساير ادارات داده ميشود. سوم كتابچه ثبت امور محرمانه (چهارم) كتابچه خواهش و اتدعا هائيكه از حاكم ميشود و در اين كتابچه مستدعيات بترتيب حروف تهجى نوشته شده و قيد ميشود كه عريضه شخص عارض يكى و بكدام اداره فرستاده شده.
ماده 113- رئيس دفتر خانه مسئول تمام امور دفترخانه است منشى و محررين دفتر خانه را بقدر لزوم خود حاكم معين ميكند.
ماده 114- حكام حق دارند كه يك يا دو نفر آجودان از صاحبمنصبان نظامى و كشورى بانتخاب خودشان داشته باشند براى انجام ماموريت هاى مخصوص كه بآنها محول ميشود و براى پيغامات مهمه ولى اين اشخاص نبايد با حاكم قرابت و خويشى داشته باشند عزل ونصب اين اشخاص باحاكم است بشرط رعايت قوانين راجعه بخدمت دولتى و ترفيع رتبه و مرخصى و عزل و غيره كه براى مامورين دولتى مقرر است.
ماده 115- علاوه بر آجودان هاى مذكور در ماده قبل حكام بايد بعضى مستخدمين از شاگردان فارغ التحصيل مدارس كه خود را براى خدمت حاضر ميكنند در دفترخانه خود داشته باشند اين نوع اشخاص تا تجربه در امور حاصل نكرده اند و صداقت آنها بتجربه رسيده در دفترخانه حكومتى مجانا كار خواهند كرد و گاه گاهى ماموريت هاى غير مهمه با خرج دولتى بآنها محول ميشود تا در موقع مقتضى داخل خدمت شوند و در صورتيكه اين نوع اشخاص داخل خدمت شدند خدمت سابق آنها در دفترخانه حاكم‏
جزو خدمت دولتى آنها محسوب خواهد شد.
فصل سيم- در اداره ولايتى‏
اول- تشكيل اداره ولايتى و حدود و وظايف اداره ولايتى و اختيارات آن‏
ماده 116- اداره ولايتى مجلس عالى است كه براى اداره كردن امور ولايتى تاسيس شده اداره مزبور مجرى و ناظر اجراى قوانين راجعه بولايت است.
ماده 117- وظايف اين مجلس از قرار تفصيل است (اولا) اعلان و انتشار قوانينيكه ايجاد شده و كذالك دستور العمل هاى وزارت داخله و تبليغ نسخه هاى چاپى قوانين بادارات نظميه و ضبطيه (دوم) نظارت اجراى قوانين در تمام دوائر ادارات (محليه) و اينكه اقدامات لازمه براى جلوگيرى از نقض قوانين بعم ايد و نظارت جريان طبيعى امور در تمام دوائر محليه تابعه و تنيه و سياست صاحبمنصبانيكه از طرف رئيس ولايت در دوائر حكومت معين شده اند و همچنان تنبيه و سياست صاحبمنصبان اداره نظميه و ضبطيه (در صورتيكه از صاحبمنصبان دوائر حكومتى و نظميه و ضبط مسامحه يا اهمال و يا تقصير جزئى سر زده باشد) و ارجاع به محاكم عدليه در صورتيكه تقصير مهمى از آنها ناشى شده باشد و كذالك جلب مستخدمين و اجزاء ادارات دوائر محليه را بمحاكم در صورتيكه آنها را دوائر محليه معين كرده باشند. (رجوع بماده 391)
تبصره- صاحب منصبان اداره تفتيش از اين قاعده مستثناء و بموجب قانون مخصوص تشكيل وزارتخانها بمحاكم عدليه جلب خواهند شد.
 (سيم) حل مشكلاتيكه در فهميدن قوانين يا در موقع اجراى آن بيش ميآيد و كذلك اختلافاتى كه فيمابين انجم ولايتى با ادارات محليه واقع ميشود و نيز اختلافاتيكه مابين دوائر تابعه با اداره ولايتى و دوائر تابعه باداراتيكه در ولايات تشكيل شده اند در باب مرجعيت امور حاصل ميشود همچنان رفع معارضاتيكه فقط فيمابين دوائر بلوكى كه در يك ولايت واقع و تابع اداره ولايتى هستند در باب مرجعيت امور اتفاق ميافتد (چهارم) جمع كردن اطلاعات لازمه از مامورين سرحدى در باب مهاجرت تبعه خارجه بولايات ايران و قسم دادن تبعه خارجه را در وقت دخول بتابعيت ايرانيه.
 (پنجم)- دادن تعليمات لازمه بدوائر و اشخاص لازم در باب اخطارئيكه رئيس ولايت در موقع محال گردشى بآن دوائر و اشخاص نموده است.
 (ششم) تسويه كليه امور از دوائر مختلفه نزد حاكم ميآيد وتمام كارها و مسائلى كه بموجب قانون راجع بحاكم است تسويه شود باستثناى اموريكه در ماده (111) مذكور و راجع بدفتر خانه حاكم است.
 (هفتم) مراقبت در امور حفظ الصحه بطورى كه در نظامنامه حفظ الصحه مصرح بها است.
 (هشتم) تحصيل اطلاعات راجعه بدفتر نفوس و حرفت صنعت و صنعت ولايتى و كارخانها و پست و تلگراف و راهها و پلها و معابر و نظارت اكبال و اوزان و امور راجعه ببازار هاى عمومى و غيره.
 (نهم) نظارت در ساجتن راههاى ولايتى و راهاى نظامى.
 (دهم) تحصيل اطلاعات راجعه ببقاياى ولايتى و راپورتهاى اداره ضبطيه در پيشرفت وصول بقايا و يا عدم وصول آن‏
 (يازدهم) تقديم لوايح مقاطعه هائيكه در ولايت از طرف خزانه دولت بتصويب انجمن ولايتى داده ميشود و مبلغ آن بيش از پانصد تومان است بوزارت داخله و ساير وزارتخانها (مقاطعه كه مبلغش الى پانصد تومان است بسته بتصويب حاكم و اضلاع انجمن ولايتى است.
 (دوازدهم) تحصيل تمام اطلاعات راجعه به مميزيها و تحديد حدود املاك و غيره.
 (سيزدهم) نظارت در امور راجعه بتوفيق اموال و املاك بحكم محكمه عدليه با رعايت قوانين شرعيه.
 (چهاردهم) الزام در اجراى وصايا متعلقه بامور خيريه عامه در صورت تاخير و تخلف از عمل وصايا
 (پانزدهم)- تسويه كلبه كارهاى اداره ك بعدبموجب قوانين باين اداره موكول و محول خواهد شد
 (شانزدهم) رسيدگى بشكاياتيكه مردم از ادارات بلديه بحاكم مى دهند.
 (هفدهم) تسويه كليه امورى كه راجع بحصول آسايش و امنيت اهالى است (هجدهم) عزل و نصب مستخدمين دفتر خانه اداره ولايتى و مرخصى موقتى آنها و امور راجعه بترفيع رتبه و مناصب و امتيازات آنها موافق قوانين موضوعه.
ماده 118- اداره ولايتى باموريكه راجع برسيدگى در محاكم عدليه است دخالت نخواهد كرد يعنى محاكمه نمينمايد.
ماده 119- اداره ولايتى در اداره وزارتداخله و تابع اوامر و دستورالعمل هاى مجلس وزراء است.
ماده 120- اداره ولايتى مركب است از يك مجلس مشاوره و يك دفتر خاه مجلس مشاوره در تحت ريات حاكم مركب است از معاون و دو مستشار و مهندس ولايتى و طبيب و مساح ومعمار ولايتى و يكنفر معين الاداره تمام اين اشخاص موسومند باعضاء مجلس مشاوره ولايتى.
تبصره- در جاهائيكه از براى مجلسها مفتش معين شده و در ولايت مقيم است او هم عضو اى مجلس محسوب است. ماده 121- حاكم و معاون و مستشار ها و معين الاداره در كليه اجلاسات مجلس حاضر شده و راى ميدهند ولى ساير اعضائ در صورتى حاضر ميشوند كه امرى راجع بكار آنها مطرح مذاكره باشد.
تبصره- يكى از مستشار هاى اداره ولايتى بتصويب حاكم و امضاى وزير داخله مستشار اول خواهد بود.
ماده 122- دفتر خانه مجلس مشاوره نظر بانواع و اقسام امور بچند شعبه منقسم ميشود و هر شعبه در اداره يكى از مستشار ها يا اعضاى مجلس مشاوره خواهد بود و مدير آن شعبات هر كدام معاون و بقدر لزوم منشى و اجزاء خواهند داشت امور عمومى اداره ولايتى راجع بشعبه عمومى دفتر خانه است و يك نفر منشى يا معاون و اجزاء آن شعبه را اداره خواهد كرد كتابچه هاى صادره و وارده و دفاتر كار (دوسيه) اين اداره به موجب دستورالعمل وزارت داخله مرتب خواهد شد تمام شعبه هاى دفتر خانه در تحت رياست معاون حاكم است.
ماده 123- در ولاياتيكه اداره محبسها با مفتشين ايجاد شده در دفتر خانه مجلس مشاوره شعبه نيز باسم شعبه محبسها ايجاد خواهد شد.
ماده 124- مواردى كه در اداره ولايتى مسائل حفظ الصحه يا مطالب راجعه بامراض مسريه از قبيل وبا و طاعون و غيره طرح مى شود و يا مطالبى مورد مداقه است كه راجع بدوائر مختلفه است و براى انجام آن سعى و كوشش آن دوائر لازم است اشخاص ذيل هم بمجلس مشاوره مزبور دعوت مى شوند كار گذارها و رؤساى دوائر محاسبات و دوائر معارف و خالصه جات و رؤساى انجمن ها. ولايتى و بلدى (كلانترها) رؤساى نظميه و معادن طبيب ولايتى و كليه اشخاصى كه اطلاعات و بصيرت آن ها موجب پيشرفت مقاصد باشد.
ماده 125- در صورتى كه مسئله در اداره ولايتى طرح شود كه راجع بعمل طبى و مهندسى و مساحى باشد در تحت رياست مهندس و يا حافظ الصحه و يا مساح ولايتى انجمنى از اشخاصى كه در اداره آنها هيتند تشكيل مى شود و بعد از مذاكرات صورت مجلسى كه اضاى انجمن رسيده بمجلس مشاوره مى آيد رؤساى اين انجمنها ميتوانند اشخاص معروف و اهل علم و عمل را باين انجمنها دعوت نمايند
ماده 126- حافظ الصحه ولايتى و همچنين مهندس و مساح ولايتى بعلاوه اينكه در مجلس مشاوره و اداره ولايتى درموارد لازمه حاضر ميشوند هر كدام در تمام ولايت بامور راجعه بفن خودشان نظارت خواهند داشت يعنى طبيب بامور طبيبه ولايتى و مهندس و معمار باموز مهندسى و معمارى ولايت و مساح بامور راجعه به مساحى و هر كدام از مستخدمين مزبوره در شعبه لازمه دفتر خانه اداره ولايتى راجعه بفن خودشان سركشى خواهند نمود.
ماده 127- مفتشين محبس هاى ولايتى موافق دستورالعمل هاى حاكم در شعبه دفتر خانه اداره ولايتى كه راجع بامور محبس و محبوسين و اجراى احكام محاكم عدليه است سمت مديرى خواهند داشت و امور آن شعبه را اگر راجع به حاكم است به دستور العمل حاكم و هرگاه راجع به حاكم است به دستور العمل حاكم و هرگاه راجع به اداره ولايتى است بدستورالعمل آن اداره موافق حدود اين قوانين انجام خواهند داد تكاليف مفتش محبس ها در نظام نامه راجعه به محبس ها و محبوسين مندرج است.
ماده 128- طبيب ولايتى و منهدس ومعمار و مساح و مفتش محبس هاى ولايتى هر كدام شعبه از عبات دفتر خانه اداره ولايتى را كه راجع بآنهاست اداره خواهند كرد و در صورت لزوم معاون و اجزاء خواهند داشت و عده منشى و صاحب منصبان و مستخدمسن تعيين كرده صورت آنرا براى هر ولايتى اعلان خواهد كرد.
ماده 129- اداره ولايتى در صورت لزوم مطبعه خواهد داشت كه روز نامه رسمى ولايتى و اجزاء و قواعد خدمت آنها در مطبعه و اداره روزنامه رسمى در نظامنامه انطباعات مرتب خواهد داشت.
ماده 130- اداره ولايتى ميتواند بصاحبمنصبانى كه براى خدمت مخصوصى در نزد حاكم (اجودان هاى حاكم) هستند خدمتى رجوع نمايد و كذلك بعضى از جوانان فارغ التحصيل را در دفتر خانه بعنوان مستخدمين يدكى مجانا مشغول نمايد و بعد از اينكه درستس و صذاقت و علم و اطلاعات آنها بتجربه رسيد در ادارات نظميه و ضبطيه و يا يكى از دوائر بلوكى داخل خدمت شوند.
ماده 131- هرگاه مستخدمين يدكى در مدت يكسال با بودن محل نتوانستند داخل خدمت واقعى شوند از دقتر خانه اداره ولايتى خارج خواهند شد و اگر بعد از دادن امتحانات و تحصيل اطلاعات لازمه داخل خدمت شدند زمان خدمت سابق آنها جزو خدمت واقعى محسوب خواهد شد.
ماده 132- هرگاه لازم شود كه صاحبمنصبان و مستخدمين حكومتى براى انجام ماموريتى بجائى فرستاده شوند ممكن است كه باجازه حاكم از وجوهى كه براى اين نوع مصارف معين شده مخارج سفر بآنها داده شود حاكم و اداره ولايتى خرج سفر را در صورت ضرورت بمسئوليت خودشان خواهند داد و بايد مراقبت نمايند كه خرج سفر از مقصرى كه باعث فرستادن مامورشده است گرفته شود و باشخاصيكه در جزو مقررى آنها خرج سفر منظور شده (از قبيل ميرهاى ضبطيه نظميه و غيره) خرج سفر داده نشود حاكم حساب اين نوع مخارج را بايد ساليانه بوزير داخله بدهد.
ماده 133- مقدار مقرر صاحبمنبان و مستخدمين اداره ولايتى و كليه دواير حكومتى چه در ولايات و چه در محال و همچنين ترتيب مراتب و مناصب مستخدمين مزبوره و قواعد ترفيع رتبه و اعطاى امتيازات درباره آنها و كذالك ترتيب متقاعد شدن آنها و مقدار مستمرى كه بمستخدمين مزبوره در موارد لازمه بايد داده شود در قوانين خدمت دولتى و نظامات راجعه بمستخدمين مندرج است.
ماده 134- مستخدمين دفتر خانه اداره ولايتى را هريك از اعضاى اداره مزبوره عليحده براى شعبه خود انتخاب خواهند كرد و به معرفى معاون حاكم كه رئيس دفترخانه است حاكم ولايت آنها را بشغل خودشان منصوب خواهد كرد.
دويم- در اختيارات اداره ولايتى‏
ماده 135- اختيارات اداره ولايتى محدود ولايت اين اداره مى تواند بادارات تابعه حكم بدهد و مجاور به اجراى قوانين نمايد و كليه نسبت بآنها ناظر اجراى قوانين باشد لهذا اگر اختلافى يا معارضه در باب مرجعيت امور ما بين دواير حكومتى يك ولايت يا دوايرحكومتى ولايت ديگر يا ما بين دواير حكومتى يك ولايت يا دواير مختلفه ولايت ديگرى حاصل شود بايد ديد كارى كه باعث حدوث اختلاف بوده در كدام ولايت شروع شده و باداره ولايتى آن ولايت رجوع كرد هرگاه اختلافى فيمابين دو اداره ولايتى در ولايت در باب مرجعيت كارها و غيره روى دهد حكم آن با وزارت داخله خواهد بود ولى اگر اغتشاشى ما بين اداره ولايتى با شعب وزارت خانه ها و انجمن ولايتى يا با اشخاصيكه تابع اداره ولايتى نيستند اتفاق افتد حكم آن با مجلس وزراء است رجوع بماده 388.
ماده 136- اداره ولايتى اختياراتى مخصوص نسبت بادارات نظميه و ضبطيه دارد لهذا مكلف است كه بكليه شكاياتى كه از ادارات نظميه و ضبطيه ميشود رسيدگى نمايد و اگر تعطيل يا تاخيرى در امور آن ادارات مشاهده نمايد و اگر تعطيل يا تاخيرى در امور آن ادارات مشاهده نمايد يا بى نظمى و بى قاعدگى از ان ادارات سر بزند رفع نمايد و حق دارد كليه اقدامات ادارات و نظميه و ضبطيه را در صورت لزوم تعطيل نمايد ولى بشرطى كه اين اقدامات نظميه و ضبطيه راجع به تحقيقات جتحه و جناياتى نباشد زيرا كه در اين موارد ادرات مزبوره تابع عمومى و معاون آن هستند.
ماده 137- اداره ولايتى شكاياتى كه ازصاحب منصبان و مستخدمين اداراتت جزو خود مى شود رسيدگى مينمايند و از آنها توضيحات مى خواهد و اگر تقصيرآنها بثبوت رسيد تنبيه و سياست انها موافق قوانين (رجوع بماده 391) منوط بقرارداد اداره ولايتى است و اگر تقصير آنها باندازه ايست كه تنبيه و سياست آنها را اين حد تجاوز مى نمايد اداره ولايتى كار آها را بمحاكم عدليه رجوع خواهد كرد.
ماده 138- هرگاه يكى از صاحبمنصبان ومستخدمين ادارات تابعه باداره ولايتى بخيانت خدمتى يا حيف و ميل نودن وجوه اداره متهم شود و كسى كه مامور به تحقيقات و رسيدگى بايكونه اتهام ات از اداره ولايتى توقيف اموال شخص متهم را بخواهد اداره مزبوره بطورى رفتار خواهد كرد كه در نظامات عدليه مندرج است.
ماده 139- هرگاه از وزير داخله يا ساير وزراء دستورالعملى بحكومت ولايت برسد و اداره ولايتى آن دستورالعمل را برخلاف قوانين موضوعه مشاهده نمايد حق دارد كه آن دستور العمل را بلا اجرا گذاشته ملاحظات خود را بمجلس وزراء راپورت كند و حكم وزراء را مجرى دارد.
ماده 140- هرگاه از مجلس وزراء دستور العملى برسد كه اداره ولايتى آنرا برخلاف قوانين موضوعه تصور نمايد اداره ولايتى مكلف است كه آن دستورالعمل را بلا اجرا گذاشته ملاحظات خود را بهمامن مجلس راپورت كند تا رسيدگى نموده راى بدهد و اين راى بلا تاخير بتوسط اداره ولايتى بموقع اجرا گذارده خواهد شد.
ماده 141- در صورتيكه اشتباهى يا شك و شبه در معنى قانونى براى اداره ولايتى دست دهد اداره مزبوره و رؤساى دوائر اداره و عدليه را تماما باجلاس عمومى خود دعوت مينمايد و بعد از مدانه لازمه مجلس مزبور باكثريت آراء معين ميكند كه فى الولقع اشتباهى يا شك و شبهه در معنى قانون حاصل است يا نه هر گاه ترديدى نيست موافق قرارداد مجلس عمومى اداره ولايتى باجراى آن قانون اقدام كرده مراتب را بمجلس وزراء اطلاع ميدهد و در صورت بقاى اشتباه بمجلس وزرائ رجوع كرده توضيحات لازمه را ميخواهد در مسائل خصوصى يا غير مهمه اداره ولايتى بدون تشكيل مجلس عمومى از وزارتخانه لازمه بتوسط حاكم توضيحات لازمه را ميخواهد.
تبصره- اين ترتيب براى موارد فوق العاده و مهم است ولى در غير اين موارد همينكه اشتباهى در معنى قانون حاصل شد اداره ولايتى از وزير مسئول به توسط حاكم محل توضيحات لازمه را ميخواهد.
ماده 142- اين اقدامات اداره ولايتى در صورتى صحيح است كه فى الواقع اشتباهى در معنى قانون حاصل شده و مورت اشكالات در اجراء آن شده باشد و الامسامحه در اجراى آن بعنوان حصول اشتباه در معنى اكيدا ممنوع است.
ماده 143- اداره ولايتى مهرى خواهد داشت باعلامت آن ولايت و دور آن علامت نوشته خواهد شد اداره ولايتى ولايت 0000
سوم در ترتيب اجلاسات اداره ولايتى و حقوق و تكاليف اعضاى آن‏
ماده 144- صدر مجلس مشاوره ولايتى جاى رئيس يهنى حاكم ولايت است بعد از حاكم معاون مى نشيند و بعد از او مستشار اول و بعد ساير اعضاء بترتيب رتبه و مقام آنها بعد معين الادار.
ماده 145- در موقع تعطيل تابستان اعضاى اداره ولايتى درصورتيكه كار شدن متراكم نشده باشد ميتوانند باجازه حاكم مرخصى گرفته تعطيل نمايند ولى در اداره ولايتى بايد اقلاسه نفر از اعضاء بمانند سايرين هم هر وقت حضور آنها لازم شده بايد مراجعت نمايند.
ماده 146- تكاليف معاون حاكم در اداره ولايتى از قرار تفضيل است.
 (اول) او معاون بلا واسطه حاكم است در اداره كردن كليه امور ولايتى.
 (دوم) مراقب و مواظب صحت امور و انتظام كارهاى اداره ولايتى است و نظارت مخصوصى در انتظام امور دفتر خانه آن اداره دارد
 (سوم) در صورت غيبت حاكم از كرسى ولايت بهر جهتى كه باشد معاون مدير ولايت است.
 (چهارم) در صورت غيبت حاكم از كرسى ولايت براى محال گردشى معاون كفيل امور ولايتى است و از طرف حاكم كاغذها را بسمت كفالت امضاء ميكند
 (پنجم) براى اينكه معاون حاكم از وضع امور مطلع باشد حتى المقدور در اجلاسات كمييونها و كميته ها (انجمنها) كه تحت رياست حاكم براى انجام امور تشكيل ميبايد حاضر شده صورت مجلس را امضا مينمايد.
 (ششم) در موارديكه كسى از اقدامات صاحبمنصبان و مستخدمين دولتى در محكمه بدايت شكايت نموده از دولت مطالبه خسارت نمايد بايد معاون حاكم در ديوانخانه مزبوره حاضر شده در حضور او رسيدگى بعمل آيد.
 (هفتم) حاكم ميتواند عوض خود معاون خود را براى سركشى بدواير چزو حكومتى بفرستد و وزير داخله را هر دفعه از ماموريتى كه بمهاون داده مطلع نمايد.
 (هشتم) در صورتيكه حاكم غائب باشد معاون او در اداره ولايتى در صدر مجلس مينشيند ولى در كار هائيكه بايد تمام اعضاى اداره راى معاون بيش از يك راى ندارد.
 (نهم) معاون اگر در اداره ولايتى اغتشاشى يا بى نظمى مشاهده كند حق دارد باعضاى آن اخطارات لازمه را بنمايد و اگر نتيجه حاصل نشد ملامت و توبيخ نمايد و در صورت اهميت مسئله مراتب را بحاكم اطلاع دهد درباره مستخدمين دفتر خانه يعنى محرزين و دفتر دار و غيره حق تنبيه آنها را در صورت لزوم موافق ماده (389) دارد باستثناى مدير شعبه عمومى دفتر خانه كه منشى اداره ولايتى است و معاون آن كه فقط ميتوانند مورد توبيخ و ملامت واقع شوند و هريك از اعضاى اداره ولايتى حق توبيخ و ملامت را دارند و اگر ثمرى نبخشيد حق خواهند داشت كه موقه آنها را از شغل منفصل نموده مراتب را بزئيسى كه آنها را معين كرده اطلاع دهند.
ماده 147- وظيفه مستشار اينست كه در صورت غيبت معاون قائم او واقع شود در اينمورد مستشار اول كاغذ ها را به نابت از طرف معاون امضاء ميكند و در اينمواقع معين الاداره كارهاى شعبه مستشار را در دفترخانه اداره ولايتى كفالت ميكند.
ماده 148- چون مستشار ها بايد در اداره ولايتى مراقب بامور محوله بخود باشند لهذا فرستادن آنها بداخله ولايت براى انجام ماموريتى جايز نيست مگر باقتضاى ضرورت‏
ماده 149- معين الاداره كار معينى در اداره ولايتى ندارد غالبا يا قائم مقام يكى از مستشار ها كه غايب است واقع ميشود و يا كار مخصوصى باو رجوع ميشود در صورتيكه هر دو مستشار يكدفعه غايب شوند يا اينكه يكى از مستشار ها و معين الاداره هر دو غايب باشند يكى از صاحبمنصبان مجرب اداره ماليه يا كار گذارى ميتواند موقه بارعايت قدمت خدمت بسمت مستشارى در مجلس مشاوره حاضر شود.
چهارم- تقسيم كارهاى اداره ولايتى و ترتيب حل و تسويه آن ها
ماده 150- امورى كه راجع باداره ولايتى است بر سه نوع است.
 (اول) امور راجعه بمحاكم اداره.
 (دويم) امور اداره فقط (سيم) امور اجرائيه‏
ماده 151- امور راجعه بمحاكم اداره از قرار تفضيل است (اول) رجوع كردن كار صاحبمنصبان و مستخدمين را بمحكمه عدليه (دويم) رفع اختلافاتى كه در باب مرجعيت امور بطورى كه در ماده (388) مذكور است حاصل ميشود و حكم بحقانيت (سوم) امور راجعه بشك و شبهه كه در معنى قانون حاصل ميشودرجوع بماده 141 (چهارم) تنبيه و سياست صاحبمنصبان و مستخدمين در صورت مسامحه و ومعاطله آنها (پنجم) رسيدگى بشكاياتى كه از تاخير و تعشيل در كارهاميشود.
ماده 152- تمام امور راجعه بمحاكم اداره بايد حتما در مجلس مشاوره ولايتى مطرح مداقه گردد و در قراردادهاى راجعه باين امور فقط اكثريت آراء اعضاى مجلس مشاوره اداره مناط اعتبار است و در صورت تساوى آراء طرفين راى حاكم اكثريت را معين ميكند.
ماده 153- امور اداره است كه مداقه و مباحثه مجلس مشاوره اداره ولايتى را لازم داردو بدون اين نوع مداقه اداره ولايتى نمى تواند اظهار راى يا عقيده نمايد يا اينكه اين امور طوريست كه در فهميدن يا ترتيب تسويه يا اجراى آن عقايد مختلف ميشود مثل اقداماتيكه بموجب قانون مى شود و منافع خزانه دولت يا شهر و غيره را در بردارد يا راجع باصلاح و ترقى وضع ولايت است لهذا عزل و نصب اشخاصى كه پول يا اموال دولت در دست آنها است و اقدامات لازمه براى افتتاح شهر يا محال جديدى و بخشيدن بقايائيكه وصول شدنى نيست پس از تصويب انجمن ايالتى بموجب قانون و همچنان نقشه بازديد و دستور العمل ابنيه و عماراتى كه بايد بخرج دولت ساخته شود؟ با اصلاح انديشى انجمن ايالتى و دادن مقاطعه ها و مسئول نمودن مقاطعه كاران و كليه اين امور امور اداره ايست. امور اجرائيه اموريست كه حل و تسويه آنها فقط بسته باجراى قوانين است يا اجراى تقاضائى كه دواير اداره بموجب قوانين مى نمايند و محتاج بمداقه در مجلس مشاوره اداره ولايتى نيست مثل اقدامات فورى كه بايد حكومت براى جلوگيرى از امراض مسريه و سريع الانتشار بعمل آورد. و همچنان اقدامات براى سرشمارى و وصول بقايا و اجازه تاسيس بازارها و كارخانها و مطبعه ها و دواخانها و تاديه مواجب و مقررى هاى مامورين و استدعاى امتياز و ترفيع رتبه براى صاحبمنصبان و مستخدمين و اعلام و انتشار قوانين موضوعه و اقدام در اجراى احكام محاكم عدليه و كليه اموريكه از اين قبيل است.
ماده 154- امور اداره نيز بايد در مجلس مشاوره اداره ولايتى مطرح مداقه شود ولى اجراى قرارداد هاى راجعه باين نوع امور با حاكم است امور اجرائيه بسته باهميت آن بحكم حاكم يا معاون و يا بتوسط خود مديرهاى شعبات دفتر خانه اداره ولايتى بموقع اجرا گذارده ميشود بدون اينكه بدوا در مجلس مشاوره اداره ولايتى مطرح مداقه گردد.
ماده 155- هرگاه در مذاكراه امور اداره اختلاف آراء حاصل شد اكثريت آراء مجلس مشاوره قرار داد اداره ولايتى خواهد بود ولى اعضائيكه باكثريت توافق حاصل نكردند و قرارداد اداره مزبوره را قبول ننمودند مى توانند در صورت مجلس اين نكته را قيد نمايند و در مدت چهار روز از روز اجلاس عقيده كتبى خودشانرا بحاكم تقديم كنند والا مثل اينستكه قرارداد اداره ولايتى را قبول كرده باشند.
ماده 156- چنانچه حاكم قرارداد اداره ولايتى را در امور اداره نپسنديد مى تواند راى خودش را بتوسط وزارت داخله بمجلس وزرائ ابراز كند و در صورت تصويب مجلس مذكور اين راى حاكم بموقع اجراء گذارده خواهد شد ولى اشخاصى كه راى حاكم را تصويب ننمودند يا با راى اكثريت موافق نيستند مى توانند راى خود را بوزير داخله يا بفرمانفرما تقديم كنند و اگر اين اقدام را در مدت هفت روز از روزيكه صورت مجلس بامضاى حاكم رسيده و بمجلس اعاده شده ننمودند مثل اين است كه راى حاكم يا قرارداد اكثريت را قبول كرده باشند هرگاه حاكم مشاهده نمايد كه عضوى مكرر عقيده مخصوصى اظهار كرده و بجاهاى لازم رجوع ننموده حق دارد بخواهد كه اين نكته را در صورت مجلس درج نمايند و در صورت تكرار به وزير داخله اطلاع دهد. ماده 157- حاكم در صورتيكه بخواهدمى تواند امور اجرائيه را هم بمداقه مجلس مشاوره رجوع نمايد در اين صورت جريان اين امور هم مثل امور اداره خواهد بود.
ماده 158- از قراردادهاى مجلس مشاوره آنچه راجع محاكمه اداره ثبت بايد باطلاع مدعى عموم ولايت برسد ثا مشاراليه صورتمجلس را ملاحظه نموده عقيده خود را يا شفاها اظهار دارد و يا كتبا بمجلس مشاوره ارسال نمايد مدعى عمومى مجاز نيست كه صورت مجلس را زياد از اندازه پيش خود نگاه دارد و در امور قدرى بايد بلا تاخير صورت مجلس را ملاحظه كرده معاودت دهد و در پائين صورت مجلس عبارت (ملاحظه شد) با تاريخ آن قيد نمايد.
ماده 159- هرگاه اداره ولايتى ملاحظه مدعى عمومى را پسنديده بارضايت حاكم قرار داد خود را تغيير ميدهد والا قرارداد خود را مجرى ميدارد و در صورت عدم قبول ملاحظات كتبى مدعى عمومى اداره ولايتى كتبا مراتب را بمشاراليه اطلاع ميدهد و سوادى از قرارداد خود را براى مشاراليه مى فرستد.
ماده 160- همينكه صورت مجلس اداره ولايتى نوشته شده و بامضاى اعضاى اداره مزبوره رسيد صورت مجلس حكم قرارداد را خواهد داشت و همينكه حاكم هم تصويب نمود و مدعى عمومى هم ايرادى ننمود آن قرارداد مناط اعتبار بوده بومقع اجرا گذارده خواهد شد.
ماده 161- قرارداد اداه ولايتى را كه مناط اعتبار است هيچكس حق ندارد غير از مجلس وزراء تغيير بدهد يا نسخ نمايد.
ماده 162- در صورتيكه تغيير قرارداد اداره ولايتى كه مناط اعتبار است لازم شود يا اداره مكه مطلب راجع بآن است يا خود اداره ولايتى مراتب را بمجل وزراء اظهار و كسب تكليف خواهد كرد.
ماده 163- هرگاه در كارهاى اداره و اجرائيه و تغيير اوضاع و احوال مستلزم قراردادهاى جديدى بشود اداره ولايتى حق اين اقدام را خواهدداشت زيرا كه مقصود از مواد 162- 161 اين است كه اداره مزبور قراردادهاى ناسخ و منسوخ در كارهاى ندهد ولى تغيير قراردادها بمرور وقت و تغيير اوضاع جايز است مثلا عزل صاحب منصبان و مستخدمين را كه اداره ولايتى معين كرده است ممكن است كذلك كاريكه خود اداره ولايتى رسيدگى كرده و تمام كرده است بواسطه حدوث بغضى اتفاقات غير مترقبه ممكن است محتاج برسيدگى جديدى باشد و همچنان تغيير قرارى را كه اداره ولايتى در باب تقسيم قشون ولايتى داده بواسطه تغيير اوضاع و احوال جايز است.
ماده 164- هرگاه 9 قرار يرا كه خود مجلس مشاوره ادارى بواسطه حكم مقامات عدليه داده است بواسطه حكم همان مقامات در آن باب قرار ديگرى بدهد يا آن قرارداد را تغيير بدهد ناسخ و منسوخ نخواهد شد.
ماده 165- حاكم و معاون آن بايد مراقب باشند كه در اداره ولايتى امور محاكمه و امور اداره را بعنوان امور اجرائيه تسويه نمايند و اجزاء از حدود خود تجاوز نكنند و اگر چه چنين اتفاقى روى داده باشد بايد اين اتفاق در حال اهميت مسئله در صورت مجلس قيد شود و باطلاع فرمانفرما (در جائيكه هست) و وزير داخله برسد تا مقصر را تنبيه نمايند.
ماده 166- هرگاه حاكم از كرسى ولايت غيبت نمايد ولى در حدود ولايت باشد و در حين مداقه در امور اداره اختلاف آراء در مجلس مشاوره اداره ولايتى حاصل شود آن كار را بايد تا زمان مراجعت او بتاخير انداخت و چنانچه فورى باشد بايد صورت مجلس را نزد او فرستاد همينطور اقدام ميشود در مواقعى كه معاون حاكم اشتباهى در امور داشته باشد و همچنان در صوزت غيبت حاكم بدون انفصال او اداره ولايتى بدون امضاى او حكم باخراج مستخدمين ناقابل از خدمت و عزل آنها بارجوع كار آنها بمحكمه عدليه نمى نمايد.
ماده 167- حاكم هر چند صدر مجلس مشاوره اداره ولايتى است ولى مجبور نيست كه در كليه اجلاسات مجلس حاضر باشد بلكه حضورا و در مجلس عمومى باختيار خود اوست وليكن در موارد مهمه و كذلك در مورد ماده 141 و همچنان در مورديكه فرمانفرما ايالت (اگر داشته باشد) در اجلاس اداره مزبوره حاضر ميشود حاكم نيز بايد حتما حاضر باشد و براى اينكه تحريص و ترغيب يا تهديدى در قرارداد اداره ولايتى ننموده باشد حاكم راى خود را چه در حضور و چه در غياب بعد از راى ساير اعضائ مجلس مشاوره اظهار ميدارد.
ماده 168- هرگاه فرمانفرماى ايالت (در جائيكه هست) در اجلاسات مجلس حاضر باشد صدر مجلس خواهد نشست و در اينمواقع حاكم ولايت در حقوق با ساير اعضاء مساوى خواهد بود.
ماده 169- در جائيكه ولايت جزو ايالتى است اداره ولايتى مكلف است كه قراردادهاى خود را در ادجاع كار مامورين و مستخدمين دواير حكومتى و محليه بمحاكم عدليه (رجوع بماده 391 و 392) براى تصديق فرمانفرما نزد او بفرستد و فرمانفرما در صورتيكه راغى اداره ولايتى را تصويب ننمايد بدون اينكه حق تغيير قرارداد را داشته باشد فقط تعطيل اجراى قرارداد را نموده ملاحظات خود را به مجلس وزراء اظهار ميدارد و حاكم بوزير داخله مراتب را اطلاع ميدهد.
پنجم- در روابط اداره ولايتى باساير ادارات‏
ماده 170- اداره ولايتى بمجلس وزراء و باشخاصيكه از طرف قرين الشرف اعليحضرت همايونى بتفتيش ولايت مامور ميشوند در موارد لازمه راپورت ميدهد و بفرمانفرما (در جائيكه هست) و حاكم ولايت ملاحظات خود را تقديم ميكند راپورتها و ملاحظات كتبى اداره ولايتى بامضاى حاكم يا معادن او بايد برسد از مجلس وزراء باداره ولايتى حكم صادره ميشود فرمانفرما ها (اگر باشند) و حاكم ولايت و اشخاصيكه بتفتيش ولايت مامور شده اند ملاحظات خود را باداره ولايتى اخطار ميكند يا اقدامى مينمايند.
ماده 171- تمام مكاتبات اداره ولايتى يا وزرا مسئول بتوسط حاكم بعمل مى آيد ولى مراسلات و مكاتبات در شعبه لازمه دفتر خانه نوشته و ثبت مى شود.
ماده 172- اداره ولايتى باتمام دواير اداره و عدليه وغيره تمام شعبات ولايتى وزارتخانها در موارد لازمه مكاتبه مينمايد و اطلاعات لازمه را بآنها تبليغ مينمايد و ملاحظات خود را اعلام ميكند.
ماده 173- اداره ولايتى بادارات نظميه و رئيس نظميه و رؤساى بلوكات واطباى شهرى و بلوكى و بكليه دواير جزو حكومتى حكم ميكند و از آن ها راپورت ميگيرد.
ماده 174- اعضاى اداره ولايتى مى توانند با دفتر خانهاى ادارات متساويه دفتر خانهاى شعبات وزارتخانه ها يا ادارات جزو مكاتبه نمايند.
ماده 175- اداره ولايتى مى تواند در صورت لزوم راسا بعضى اطلاعات از دواير جزو حكومت ولايت ديگرى بخواهد يا همراهى آن دواير را تقاضا كند ولى هرگاه لازم شود كه امرى در ولايت ديگرى بموقع اجرا گذارده شود يا بايد باداره ولايتى آن رجوع نمايد يا باشخاصى كه نسبت بآن دواير جزو رياست دارند.
ششم- در نظارت دواير جزو صاحبمنصبان جزو حكومتى و مواخذه از آنها
ماده 176- اداره ولايتى بايد مراقبت نمايد كه احكاميكه بدواير جزو صادر ميشود بموقع اجرا گذارده شود هر گاه جواب احكاميكه از اداره ولايتى صادر ميشود نرسيد آن حكم را بامضاى معاون تكرار مينمايد و اگر باز اهمال و مسامحه در اجراى آن شد از طرف حاكم اظهار جديدى ميشود و جهه مسامحه را استعلام مينمايد چنانچه باز تعللى در جواب شد يا عذر اشخاص و دواير جزو موجه نبود موعدى براى اجراى احكام بايد معين شود و چنانچه آن احكام در آن موعد بموقع اجرا گذارده نشد منشى اداره مسئله را باداره اظهار ميدارد كه قرار مواخذه و تنبيه مقصر داده شود توبيخ و ملامت و هر سياستى كه با شخاص و دواير جزو داده ميشود بايد در صورت مجلس قيد شود.
ماده 177- در موقع فرستادن مامور مخصوص براى اجراى احكام بايد نكات ذيل هميشه منظور نظر باشد اول بدون ضرورت آدم مخصوص فرستاده نشود دوم صاحبمنصبان و مستعد دفترخانه اداره ئلايتى را حتى المقدور نفرستند بلكه صاحبمنصبان و مستخدمين اداره نظميه يا قراسواران رامامور نمايند (سيم) اگر چند ماموريت بعهده يك نفر محول است و خط حركت يكى است مخارج مسافرت و تفاوت خرج هم نبايد متعدد باشد (بايد يكى باشد) تمام مخارج مامور مخصوص بعهده مشخص مقصر يا اداره مقصر است.
هفتم- در نظارت بانتظام امور اداره ولايتى و مسئوليت آن‏
ماده 178- چون يكى از وظايف عمده اداره ولايتى نظارت آن اداره است نسبت بدواير جزو حكومتى تا آنكه امور قرين كمال انتظام و ترتيب بوده بسرعت تسويه شود لهذا خود اداره بايد سر مشق نظم و ترتيب از براى دواير جزو باشد تمام نوشته جات وارده بايد در دفاتر وارده كه در شعبه عمومى دفتر خانه است با قيد تاريخ ورود فهرست شده بشعبات منقسم شود و مدير هر شعبه مراقبت نمايد كه امور راجعه بشعبه خودش از جريان طبيعى باز نماند براى نيل باين مقصود كارها را بايد بدو قسمت منقسم نمود كارهاى فورى كه مقدم بر كار هاى عاديست و بعد از فهرست در كتابچه هاى وارده فورا براى اقدام با علامت فورى بودن آن بشعبه لازمه داده مى شود ولى تسويه آن امور بنوبت و ترتيب تاريخ ورود آن امور بشعبه عمومى دفتر خانه است اقدام در امور عاديه در شعبه لازمه نبايد بيش از سه روز طول بكشد ولى اجزاى هر شعبه بايد سعى نمايند كه زودتر از اين موعد امور تسويه شود.
ماده 179- معاون حاكم مكلف است كه زود زود (متواليا و سريعا) دفاتر نوشتجات وارده و صادره را مقايسه كرده جريان امور را تفتيش نمايد بنا بر اين تمام اعضاى دفتر خانه و مدير هاى آن و معاون هر يك باندازه تكاليف خود مسئول صحت امور دفتر خانه اداره ولايتى هستند.
ماده 180- نوشتجاتيكه از دفتر خانه اداره ولايتى صادر ميشود و بايد بامضاى حاكم يا معاون او برسد بايد بدوا بتصديق مدير شعبه رسيده باشد و علامت تصديق آنست كه مدير شعبه پائين تر از محل امضاى حاكم يا معاون او را مهر نموده كاغذ را براى امضا بحاكم يا معاون او تقديم ميكند.
تبصره- تفصيل ترتيب جريان امور را در دفترخانه اداره ولايتى و مباحثات و مذاكرات مجلس مشاوره آن اداره را وزارت داخله جداگانه مرتب خواهد كرد.
ماده 181- معاون حاكم بعلامه سركشى كه بدفتر خانه اداره ولايتى مينمايد مكلف است كه سالى دو دفعه تفتيش مفصل نموده و راپورت خود را بحاكم بدهد كذلك حاكم هر سال بايد مجلس مشاوره و دفتر خانه آن را تفتيش نمايد و بعلاوه هر وقت كه مقتضى بداند بدفترخانه اداره ولايتى سركشى نمايد حاكم راپورت خود را در اين باب بوزارت داخله خواهد فرستاد.
ماده 182- هرگاه در دفترخانه اداره ولايتى بواسطه اهمال و مسامحه آن كارها بقدرى متراكم شود كه ايجاد شعبه موقتى براى تسويه آن لازم شود مخارج آن شعبه بعهده مقصرين خواهد بود.
ماده 183- اشخاصيكه از قرار دادهاى اداره ولايتى شكايت دارند و آن احكام راجع بامور ادارايست ميتوانند در ظرف شش ماه از روز اجراى آن احكام بمجلس وزراء شكايت نمايند و اگر آن حكم بموقع اجرا، گذارده نشده در ظرف سه ماه از روز اعلان حكم اداره ولايتى بمجلس وزراء شكايت كنند و اداره ولايتى مكلف است ك توضيحات لازمه در اى باب بمجلس مذكور بفرستد و تصريح نمايد كه كى قراريكه موجب شكايت گرديده داده شده و كى بموقع اجراء آمده و اگر بموقع اجراؤ نيامده كى بمتشكى اظهار شده‏
هشتم در ترتيب داخله اداره ولايتى و دفاتر آن‏
ماده 184- عمارات اداره ولايتى و اثاثيه و كليه اموال متعلقه باداره مزبوره و اثاثيه دفترخانه آن در تحت نظارت ناظم است و مستحفظين و قراولهاى آن اداره نيز تابع او هستند ناظم بايد مواظبت لازمه در گركم كردن و روش نمودن اطاق ها و پاكيزگى داشته باشد وغيبت اعضاى اداره ولايتى را باطلاع معاون برساند و مراقب اشخاصيكه از ارباب رجوع و غيره باداره ولايتى ميآيند باشد و كليه نظم داخلى اداره ولايتى بعهده اوست و بايد دستورالعملهاى حاكم را در اين باب بموقع اجرا بگذارد.
ماده 185- در اداره ولايتى هر روز بايد دو نفر حاضر خدمت باشند يكى از صاحبمنصبان بزرگ دفترخانه اداره و ديگرى از مسخدمين جزو دفتر خانه‏
ماده 186- در اداره ولايتى بايد يك اطاق مخصوص موسوم باطاق انتظار معين شود تا ارباب رجوع در آنجا نشسته در نوبت خود رفته اظهار مطلب را بنمايد.
ماده 187- براى اينكه اعضاى دفتر خانه از كار خود باز نماند اشخاصيكه استعلام يا تحقيقى ميخواهند از دفتر خانه اداره بنمايند بايد در اطاق انتظار مطلب خود را بناظم رجوع نمايند ناظم بايد با ارباب رجوع باكمال توفير و ادب رفتار نمايد.
ماده 188- معاون حاكم بايد در صورت لزوم باطاق انتظار رفته بمطالب هر يك از ارباب رجوع عليحده برسد و امور آنها را بجاى لازم بتوسط ناظم يا معاونش رجوع كند.
ماده 189- تحويل دار اداره ولايتى مكلف است كه بتمام امور ماليه اداره ولايتى از قبيل مقرريها و مخارج لازمه و غيره نظارت داشته بدفاتر راجعه بآن امور مرتبا رسيدگى نمايد صندوق اين اداره و محاسبات آن موافق قوانين صندوق ادارات تشكيل و اداره خواهد شد.
ماده 190- دفاتر جارى هر شغبه در خود آن شعبه موافق دستورالعمل وزير داخله مرتب خواهد شد ولى محفظه هاى امور تمام شده بايد بدفاتر تابعه داده شود چه اين كار ها در خود اداره ولايتى تمام شده باشد و چه از ادارات ديگر باداره ولايتى رسيده باشد.
ماده 191- اطاقهاى دفتر ثابت بايد خشك و از آتش دور باشد و محفظه ها بايد در قفسهاى چوبى گذارده شود.
ماده 192- هر دفعه كه كارى از دفترخانه اداره ولايتى بدفتر ثابت داده ميشود بايد باجازه حاكم ولايت باشد
ماده 193- براى اينكه كاغذهاى غير مفيده در دفتر ثابت متراكم نشود كميسيونى مركب از اعضاى اداره ولايتى تشكيل خواهد شد كه موافق دستورالعمل وزير داخله كاغذهاى غير مفيده را كه از زمان ورود آنها بدفتر ثابت ده سال تمام گذشته است معدوم نمايند.
ماده 194- يكى از مستشارهاى اداره ولايتى باانتخاب حاكم نظارت مخصوصى در امور دفتر ثابت خواهد داشت و بعلامه سالى يكمرتبه اداره ولايتى با تمام اعضاى آن امور دفتر را تفتيش نموده عقايد خود را در وضع دفتر ثابت و اصلاحاتى كه بايد بشود بحاكم و وزير داخله خواهند فرستاد.
تبصره- تقصيل تركيب دفتر ثابت اداره ولايتى را وزير داخله جداگانه مرتب و بولايت خواهد فرستاد.
فصل چهارم درتشكيل بلوكات‏
اول- قواعد عمومى‏
ماده 195- تمام بلوكات با كرسى آن و شهرهاى جزو بلوكات (در صورتى كه باشد) و نواحى و دهات در اداره نايب الحكومه و اداره بلوكى است.
تبصره- شهر دارالخلافه و كرسيهاى ولايات جزو اداره بلوكى محسوب نميشوند و در اداره مستقيم حاكم و اداره ولايتى واقعند.
ماده 196- نايب الحكومه بتصويب حاكم از طرف وزير داخله يا فرمانفرما (در صورتيكه ولايت جزو ايالتى باشد) بسمت رياست بلوكات منصوب ميشود و امور بلوكات را در تحت رياست و نظارت حاكم ولايت و اداره ولايتى اداره مينمايد عزل نايب الحكومه از سمت خود بحكم وزير داخله يا فرمانفرما است (در جائى كه باشد)
ماده 197- رياست نظميه بلوك نيز برعهده نايبالحك. مه است.
ماده 198- معاون نايب الحكومه بانتخاب نايب الحكومه و تصويب حاكم ولايت بشغل خود منصوب است و بنايب الحكومه در كارها كمك ميكند و در غياب نايب الحكومه قائم مقام اوست و بسمت مديرى امور بلوك را اداره ميكند.
ماده 199- معاون از طرف نايب الحكومه بسر كشى نواحى و تفتيش امور بلوكى مامور بشود ولى فقط در صورتيكه خود نايب الحكومه بواسطه عذر موجهى نتواند اين امر را انجام بدهد.
ماده 200- معاون از طرف نايب الحكومه هرگونه ماموريت راجعه بامور ضبطيه و نظميه را انجام ميدهد چه اين ماموريت در خود قصبه بلوكى باشد و چه در بلوك.
ماده 201- محل اقامت نايب الحكومه كرسى بلوك است وبراى اداره كردن امور بلوكى امور بلوكى در هر قصبه بلوكى اداره تشكيل ميشود كه مركب از نايب الحكومه و معاون آنست طبيب و مهندس و معمار بلوكى در صورتيكه باشند نيز از اعضاى اين اداره محسوب و در اجلاسات راجعه بامور آنها حاضر خواهند بود.
دوم- در وظايف نايب الحكومه از حيث امور اداره‏
ماده 202- وظايف نايب الحكومه از فرار ذيل است.
 (اولا) مراقبت و مواظبت نامه در اجراى قوانين موضوعه و دستور العملهاى ادارات متبوعه‏
 (ثانيا) حفظ و وقايه امنيت و رفاهيت و آسايش مردم بموجب قوانين موضوعه.
 (ثالثا) مراقبت در اجراى قوانين و احكام و دستورالعملهادر نواحى و دهات.
ماده 203- براى حفظ و رفايه انتظام امور نايب الحكومه زود زود ببلوكى كه در اداره اوست سركشى مينمايد و دوائر جزو اداره بلوكى و همچنان ادارات ناخيتى و ادارات ضبطيه و نظميه را تفتيش مينمايد و بمحبس ها و مريضخانه ها و غيره نظارت دارد و بشكايات رسيدگى كرده موافق اختياراتى كه باو داده شده اقدام ميكند.
تبصره- نايب الحكومه اقلا سالى سه دفعه بايد بصندوق هاى قصبه بلوكى رسيدگى نمايد.
ماده 204- نايب الحكومه بايد مراقبت و نظارت مخصوصى نسبت باداره بلوكى و ادارات و صاحبمنصبان و مستخدمين جزو رياست بلوك داشته باشد و مراقبت نمايد كه كارها در آن ادارات معطل نشود و در جريان قانونى باشد.
ماده 205- نايب الحكومه اهتمام كامل مينمايد كه اغتشاش و شورشدر بلوك روى ندهد و در صورت وقوع اغتشاش اول بقوه نظميه و ضبطيه رجوع نموده پليس محلى را در جائيكه لازم است جمع كرده و در صدد رفع اغتشاش برميآيد و اگر نتيجه نبخشيد بقوه نظامى رجوع مينمايد و كليه در اين باب بطورى رفتار ميكند كه در ماده 36 مقيد است.
ماده 206- وظايف نايبالحكومه از حيث امور ضبطيه در فصل راجع باداره پليس و ضبطيه بلوكات مذكور است.
سيم- در ترتيبات و وظايف اداره بلوكى و حدود اختيارات آن‏
ماده 207- چون تمام وظايف اداره بلوكى راجع بامور ضبطيه است شرح ترتيبات و حدود وظايف و اختيارات آن در فصل پنجم مذكور خواهد بود.
ماده 208- اداره بلوكى دفتر خانه خواهد داشت كه مركب از يكنفر مدير و بقدر لزوم منشى و اجزاء خواهد داشت در دفتر خانه اداره بلوكى چند نفر از تابعين ضبطيه براى حمل مكاتبات و مراسلات از كرسى بلوك بداخله بلوك بسمت چاپارى خواهند بود و ترتيب دفتر خانه و دفاتر اداره بلوكى موافق ترتيبات دفترخانه اداره ولايتى است و دستور العمل آنرا وزارت داخله عليحده مرتب و ارسال خواهد نمود.
فصل پنجمتشكيل ضبطيه در بلوكات‏
ماده 209- اداره ضبطيه بلوكات عبارت است از نايب الحكومه اداره بلوكى در ماده (201) و صاحبمنصبان و مامورين ضبطيه بطور يست كه در مواد آتيه ذكر خواهد شد.
ماده 210- تمام بلوكات با كرسى آن و قصبات جزو بلوك (در صورتيكه باشد) از حيث امور ضبطيه تابع اداره‏
ضبطيه بلوكى است ولى كليه كرسى هاى ولايت و نيز بعضى از شهرهاى زرك كه صورت آنها را وزارت داخله عليحده مرتب خواهد كرد از اين قاعده مستثنى و خودشان اداره نظميه عليحده چنانچه مذكور در فصل هفتم است خواهند داشت‏
ماده 211- هر بلوكى براى اداره شدن امور ضبطيه آن بچند قسمت منقسم مى شود هركدام از اين قسمت ها موسوم بدواير ضبطيه خواهد بود عمود وسعت دواير ضبطيه بسته بوسعت بلوك وعده نفوس و مقدار كارهائى است كه باداره ضبطيه رجوع ميشود هر دائره در اداره صاحبمنصبى است كه موسوم بمدير ضبطيه است.
ماده 212- هر دوائره ضبطيه مركب از چند ده است دائره ضبطيه از يك قصبه نيز عبارت تواند بود.
ماده 213- هرگاه تغيير عده دوائر ضبطيه لازم شود حاكم اطلاعات لازمه را از مجلس بلوكى تحصيل كرده بوزارت داخله تقديم مينمايد كه اجازه اعليحضرت همايونى در اين باب صادر شود ولى تغيير حدود دواير ضبطيه و تغيير محل اقامت مديرهاى ضبطيه بسته بصوابديد خود حاكم است و حاكم بايد اقدام خودش را در اين باب هر دفعه بوزارت داخله اطلاع دهد.
تبصره- شهرهاى جزو حال و اماكن معتبره كه نظميه عليحده ندارند بسته بتقسيم يكى از دواير ضبطيه محسوب خواهد بود و اين نوع دوائر ضبطيه بسته باقتضلى وقت و محل بچند قسمت منقسم تواند شد.
ماده 214- تابين ضبطيه كه در اداره مديرى واقعند بسه درجه منقسم ميشوند.
اولا- ناظمين ضبطيه كه براى كمك كردن بمدير هاى ضبطيه معين ميتوانند شد و غاليا ناظمين ضبطيه سوارهستند ولى بحكم وزير داخله در صورت ضرورت پياده هم هم ميتوانند باشند.
ثانيا- ده باشى ها كه هركدام قسمتى از دوائر ضبطيه را (رجوع به تبصره ماده 213) محافظت مينمايند و همچنان در دهات واقعند.
ثالثا- پليس كه زير دست ده باشى ها امور ضبطيه را انجام ميدهند.
تبصره- ناظمين باعمال ده باشى ها نظارت دارند.
ماده 215- عده ناظمين ضبطيه را براى ولايت و وزير داخله معين ميكند تقسيم ناظمين ببلوكات بتصويب حاكم است و تقسيم آنها ما بين دوائره ضبطيه بتصويب رئيس بلوك است لزوم ناظمين ضبطيه و بلوكى بتصويب حاكم ولايت و قرارداد قانونى عاليه است.
ماده 216- تغيير عده و تركيب قسمتهاى دوائر ضبطيه (رجوع به تبصره ماده 213) بتصويب اداره بلوكى و اجازه حاكم است ولى اداره بلوكى بايد قبل از دادن راى عقيده مدير ضبطيه را بپرسد.
ماده 217- رئيس ضبطيه بلوك را (نايب الحكومه) وزير داخله معين ميكند مدير هاى ضبطيه را اداره ولايتى معين ميكند.
تبصره- عزل ونصب مديرهاى ضبطيه را بايد حكام) هر دفعه بوزارت داخله اطلاع دهند.
ماده 218- ناظمين ضبطيه را رئيس ضبطيه از اشخاص صديق و مجرب معين مينمايد ولى رجوع كردن كار آنها بديوانخانه عدليه بحكم اداره ولايتى است‏
ماده 219- تعيين و عزل و نصب ده باشيها با رئيس ضبطيه بلوكى است ولى رجوع كار آنها بمحاكمه بحكم اداره ولايتى است.
تبصره- ده باشيها ممكن است سربازهائى باشند كه مدت خدمت نظاميان منقضى است.
اول در وظايف اداره نظميه و حدود و اختيا رات آن‏
ماده 220- اداره نظميه همان اداره بلوكى مذكور در ماده (201) است و وظليف آن از قرار تفضيل است اولا نظارت در اجراى قوانين و وقايه امنيت و آسايش اهالى ثانيا اجراى تكليف راجعه بامور ماليه دولت و امور عدليه و امور نظامى‏
ماده 221- وظايف مجلس بلوكى من باب اجراى قوانين وحفظ هيئت از قرار تفضيل است‏
اول- اعلان و انتشار قوانين و فرامين و احكام دولت.
دوم- انتشار هر نوع اعلانات كه بحكم ادارات متبوعه ميشود.
سوم- گرفتن دزدها و قطاع الطريق و برقرارى امنيت و آسايش عمومى.
چهارم- دستگير كردن فراريها و رفع و منع از تكدى.
پنجم- ملاحظه اشخاصيكه در سر راه مرده اند و معين كردن اينكه آنها را كشته اند يا باجل خود مرده اند.
ششم- جمع آورى اطفال گم شده و سر راه گذارده شده و نگاهدارى از آنها و تحقيقات لازمه در پيدا كردن اولياى آنها و كمك بضعفا و مرضائى كه از منزل و ماواى خود دور افتاده اند.
هفتم- دادن راپورت وقايع به رؤسا و يك نسخه كستقيما به حاكم ولايت.
هشتم- در صورتيكه در رودخانه ها و آب ها سواحل دريا كرجى يا كشتى بشكند يا غرق شود بايد سرنشين آنها را حتى المقدور نجات بدهند و اموال آنها را حفظ كنند.
نهم- حفظ موقتى اموال متوفيات غربائى كه وارث و ولى حاضر نداشته باشند و اطلاع باولياى آنها دادن‏
دهم- مساعدت باداره اطفائيه در جلوگيرى از حريق در بيابانها و جنگلها وغيره‏
يازدهم- اقدامات لازمه براى جلوگيرى از امراض مسريه موافق دستور العمل هاى اداره حفظ الصحه نظارت اجراى قوانين حفظ الصحه.
دوازدهم- اقدامات لازمه براى رفع امراض مسريه در ميان حشم و دو باب‏
سيزدهم- حفظ و وقايه امنيت طرق و شوارع و نظارت صحت راهها و پلها و ساير و غيره و اجراى تكاليفى كه از بليت نگاهداشتن راهها به اهالى مجاور وارد ميآيد.
چهاردهم- مراقبت در اينكه حريق يا طغيان آب اتفاق نيفتدو اقدامات لازمه در اينباب بعمل آيد
پانزدهم- نظارت پاكيزگى در قصبات و دهات و مراقبت در اينكه بناهاى جديده موافق نقشه و دستورالعملهاى مقرره ساخته شود.
شانزدهم- نظارت بكاروانسراها و قهوه خانه ها و مهمان خانه ها و چلوپز خانه ها وكليه جاهائى كه محل اكل و شرب عمومى است و مراقبت در اجراى قوانين راجعه باين جاها و عدم اجازه قمار و كليه كارهائيكه خلاف شرع بوده و باعث مشاجره و منازعه و مجادله تواند شد و اساس امنيت را متزلزل تواند كرد.
هفدهم- دادن اجازه نامه باشخاصيكه اخذ سموم از مواد مينمايند و نظارت به فروش آن موافق قوانين حفظ الصحه‏
هجدهم- دادن اجازه نامه براى خريدن باروت و ساير مواد محترقه و نظارت بفروش آن موافق قوانين حرفت و صنعت‏
نوزدهم- مراقبت در اينكه در ابزارها و ميدان ها و جاهاى ديگر چيزهائى را كه دولت خريد و فروشش را غدقن كرده است خريد و فروش نشود.
بيستم- مواظبت در اجراى قوانين راجعه بشكار و صيد ماهى و طيور كه در غير موقع بشكار و صيد اقدام نشود.
بيست و يكم- ترتيب فهرست هائيكه معين كند در بلوك عده مساجد و مكاتب و ادارات خيريه و كارخانجات و دهات چقدر است و همچنان عده نقوس و متولدات و متوقيات و عقد ازدواج بچه اندازه است و اتباع خارجه در بلوك بچه كسب مشغولند.
بيست ودوم- ترتيب دفاتر نفوس راجعه بمتولدات و متوفيات و عقد ازدواج.
بيست و سوم- اطلاع دادن برؤساء و ادارات متبوعه اشياء عتيقه كه كشف شده يا ظهور اشيائيكه ندرت دارد.
بيست و چهارم- نظارت باستخراج طلا و نقره در جاهاى لازمه موافق قوانين موضوعه‏
بيست و پنجم- دادن تصديقنامه بايتام و بيچارگان براى دخول بدار الايتام و اداره الضعفا و غيره‏
بيست و ششم- نظارت اينكه اجرت كارگر و عمله فعله بموقع و تمام پرداخته شود.
بيست و هفتم- اجراى كليه تكاليفى كه بموجب قوانين ادارات دولتى و مملكتى و بلدى بعهده اداره ضبطيه است.
ماده 222- تكاليف اداره ضبطيه بلوكات نسبت بامور ماليه از قرار تفصيل است: اول- وصول بقاياى دولتى و ادارات بلديه و اجتماعيه ولايات بموجب احكام ادارات متبوعه يا اعلان ادارات متساويه‏
دوم- اقدامات مجدانه بر منع و كسر نمودن اوزان و اكيال و تغيير وزن و كميت مسكوكات.
سوم- اجراى اوزان و اكيال جديده بحكم دولت.
چهارم- دعوت مقاطعه كاران براى مزايده هاى دولتى و مملتكى و ادارات بلديه وغيره‏
پنجم- دادن شهادت نامه بمقاطعه چيها در در صورتيكه بواسطه معاذير موجهه يا هيچ نتوانسته اند كارى را كه بر عهده گرفته اند انجام بدهند و پا برقت و بموقع نتوانسته اند برسانند.
ششم- مساعدت با شخاص و اداراتى كه بموجب قوانين نظارت بحرفت و صنعت و تجارت دارند و بموجب قوانين عوارض اخذ ميكنند.
هفتم- اجراى تكاليفى كه بموجب قوانين راجعه باخذ ماليات و عوارض بادارات ضبطيه محول است.
هشتم- عمل كردن بوظايفى كه بموجب قوانين گمركات بعهده ادارات ضبطيه موكول است‏
نهم- مساعدت با ادارات جنگلها و خالصجات دولتى در اجراى تكاليف آنها و در اقداماتيكه در صورت نقض قوانين جنگلها و خالصجات بر عهده اين ادارات وارد ميآيد.
ماده 223- وظايف اداره ضبطيه نسبت باموز عدليه از قرار ذيل است.
اول- جلوگيرى از تعدى و اقدامات خود سرانه و اجراى تحقيقات و همراهى در تحقيقاتيكه از طرف محاكم عدليه بعمل ميآيد باندازه كه در قوانين و نظامات عدليه و محاكم جنايتى مندرج است.
دوم- حاضر كردن مقصرين و متهمين را بديوانخانه بحكم آن و توقيف آنها در صورتيكه حكم ديوانخانه در اين باب صادر شود.
سوم- احضار اشخاص لازم بمحاكم عدليه و شراكت در اجراء احكام محاكم عدليه بموجب قوانين و نظامات دوائر عدليه.
چهارم- برداشتن سياهه اموال اشخاص معينه و تقويم و حفظ آن و اعلان فروش اموال بمزايده و فروش بعضى اموال بموجب قوانين عدليه راجعه باين اقدامات.
پنجم- مجبور كردن وكلاء را برد كردن وكالت نامه هائى كه از طرف موكلين آنها استرداد ميشود موافق قوانين موضوعه.
ششم- تفتيش و تفحص اشخاصيكه گم شده اند و خيرى از آنها نيست.
هفتم- نظارت در پاك نگاهداشتن محبسها و اجراء كليه قوانينى كه بمحبس ها و محبوسين راجع است.
هشتم- دادن شهادت نامه قرابت و خويشى باقرباء و اقوام اخاصيكه بحكم قانون در محبس توقيف شده اند.
نهم- كليه تكاليفى كه بموجب قوانين محاكم عدليه و محاكم نظام برى و بحرى بعهده ادارات ضبطيه محول است.
ماده 224- وظايف اداره ضبطيه بلوكى در امور نظامى از قرار تفصيل است:
اول- مراقبت و نظارت انتظام حركت قشون. اجراى تكاليف در اين باب بموجب قوانين نظامى.
دوم- احضار تا بين رديف نظام برى و بحرى بحكم ادارات متبوعه نظامى بسر خدمت خودشان و دادن شهادت ناه بآنها در مواقعى كه قوانين نظامى همين كرده.
سوم- اخبر زن هاى سرباز ها از قوت شوهران آنها.
چهارم- يادآورى بتابين و همچنان باحب منصبان نظاميكه مدت مرخصى آنها منقضى شده و دعوت آن ها بومجب قوانين نظامى بمراجعت به محل خدمت.
ماده 225- كليه اداره ضبطيه بلوكى و اشخاصى كه تابع آن هستند بايد ناظر اجراى قوانين باشند ولى بهيچوجه حق ندارند قانونى را بخواهند كه اعلام نشده و پا قراردادى را بموقع اجرا بگذارند كه قبل از وقت باطلاع اهالى نرسيده.
ماده 226- نه فقط اهالى بلوكات مكلفند كه احكام قانونى اداره ضبطيه را اطاعت نمايند بلكه اشخاصى هم كه از شهرهاى ديگر آمده در آن بلوكات متوقفند تابع احكام اداره ضبطيه كه راجع باجراى قوانين موضوعه و دستورالعملهاست مى با شند.
ماده 227- عمال ضبطيه مكلفند كه بشكايات رسيدگى نمايند و رفع تعدى و بى نظمى را بكنند و نه فقط بشكايات مظلومين رسيدگى مى نمايند بلكه بكليه شكايات كه حاوى اطلاعات بوده و اوضاع و احوال امور اتفاقيه را روشن ميكند بايد برسند و او اينكه اين نوع شكايات كه باداره ضبطيه مى شود.
موافق ترتيب مقرره نباشدهرگاه اقدامات عمال ضبطيه مثمرثمرى نشد وشخصيكه باعث تعدى و بى نظمى شده علنا اقدامات ستمى و جبرى نمايد عمال ضبطيه حق دارند آنشخص را توقيف نمايند.
تبصره- قواعد راجعه باستعمال اسلحه در موارد لازمه بتوسط مامورين نظميه و قراسوران عليحده مرتب و منضم باين داده است.
ماده 228- هيچكس از عمال ضبطيه حق ندارد كه سياست و مجازات جنايتى به كسى بدهد اين حق مختص به محاكم عدليه است بر رفق قوانين شرعيه.
ماده 229- هر چند حدود اختيارات اداره ضبطيه بلوكات همان حدود بلوكات است و خارج از بلوك خود اداره مزبوره اختيارى ندارد ولى در موارد ذيل استثناى از اين قاعده لازم ميآيد.
اول- در صورت وقوع حريق يا طغيان آب و يا طوفان اداره ضبطيه بلوكى و مديرهاى ضبطيه در بلوكات مجاور هم اقدامات لازمه را بعمل مى آورند تا آنكه اداره ضبطيه آن بلوك و عمال آن مطلع و خودشان مشغول باقدامات لازمه شده از كمك مستغنى بشوند.
دويم- در موارد تعاقب قطاع الطريق و دزدها و فراريان و اشخاصيكه مرتكب جنحه و جنايتى شده قرار كرده اند عمال ضبطيه بلوكى از حدود بلوك و ولايات حق دارند تجاوز نموده در تعاقب اين نوع اشخاص بكوشند و فقط وقتى دست نگاه دارند كه عمال ضبطيه آن محل شروع بتعاقب كرده باشند.
ماده 230- هرگاه عمال ضبطيه كه در جا هائيكه قلمرو اقدامات قراسورانهاست كشف علامت جنحه و جنايتى نمايند و مامورين قراسوران در آن محل نباشد مكلفند كه تا ورود آنها موافق قوانين و نظامات عدليه تحقيقات اوليه و كذلك حفظ علامات جنحه و جنايت و ساير اقدامات را به عمل آورند.
سوم- درروابط اداره ضبطيه باوكى وصاحب منصبان و تامين ضبطيه بادارات متبوعه و متساويه‏
ماده 231- اداره ضبطيه با تمام اشخاصى كه تابع آن اداره هستند مطيع احكام و دستورالعمل هاى حاكم ولايت و اداره ولايتى است.
تبصره- جاهائيكه موقتا در تحت قوانين نظامى گذارده شده است قواعد اطاعت صاحبمنصبان ضبطيه بادارات نظامى موافق قانونيست كه جداگانه مرتب و منضم باين ماده خواهد بود.
ماده 232- در بنا در نظامى ادارات ضبطيه تابع اداره بحريست.
ماده 233- صاحبمنصبان ضبطيه تابع رئيس بلوك و رئيس ضبطيه هستند ولى بدون اجازه اداره ولايتى عزل يا جلب آنها بمحاكمه ممنوع است.
ماده 234- ناظمين ضبطيه در اداره حاكم ولايت و رئيس بلوك هستند ولى تابع اوامر مدير هاى ضبطى.
ماده 235- ده باشيها تابع اوامر مديرهاى ضبطيه اند و باعمال پليس نظارت دارند.
ماده 236- ادارات ضبطيه بحاكم و اداره ولايتى راپرت ميدهند و از آن مقامات بعده آنها احكام صادر ميشود.
ماده 237- محاكم بدايت باداره و عمال ضبطيه حكم مى نمايد مدعى عمومى و معاون آن اقدامات لازمه را از تحقيقات و اجراى احكام و غيره مى خواهند و از اداره ضبطيه در جواب راپرت مگيرند (منضم باين ماده بايد بعد از ترتيب قوانين راجعه بنظام نوشته شود.)
ماده 238- اداره ماليه و اداره خالصجات و اداره تفتيش و ساير شعبات وزارتخانها در ولايات از اداره ظبطيه اجراى قوانين راجعه بآن ادارات را ميخواهند و در جواب راپرت ميگيرند.
ماده 239- اداره ضبطيه يك بلوك باداره ضبطيه بلوك ديگر و بادارات متساويه مكاتبه مينمايند و اطلاعات لازمه را بهمديگر مى دهند.
چهارم- در ترتيب تسويه امور و اقدامات اداره ضبطيه بلوكى‏
ماده 240- اداره ضبطيه بلوك و عمال جزو آن در موارد ذيل اقدام بكار مى نمايند:
اولا- بحكم ادارات متبوعه.
ثانيا- به تقاضاى اداراتى كه حق چنين تقاضا را دارند.
ثالثا- بواسطه شكايات اشخاص متفرقه‏
رابعا- بموجب راپرتهاى ادارات تابعه.
خامسا- بموجب ملاحظات شخصى خودشان دو صورتى كه بموجب قانون باشد و يا بر حسب اوضاع و احوال صلاح بدانند.
ماده 241- رئيس ضبطيه كه همان نايب الحكومه است رياست كليه ضبطيه بلوك بعهده او است بايد كمال مراقبت را در حصول امنيت و آسايش اهالى داشته باشد تفصيل اتفاقات و اطلاعاتيرا كه باو رسيده است فورا بحاكم راپورت نمايد و اگر اقدام فورى لازم باشد بعمل آورده بحاكم اطلاع دهد.
ماده 242- نايب رئيس ضبطيه كه همان نايب الحكومه است در كارها برئيس ضبطيه كمك ميكند و باداره ضبطيه و دفترخانه آن نظارت دارد و هر ماموريتى را از طرف رئيس ضبطيه انجام مدهد.
ماده 243- در صورتى كه رئيس ضبطيه يك ماهه مرخصى گرفته غايب شود و يا آنكه از مركز امور بواسطه سركشى بنواحى يا ماموريت ديگرى دور شود نايب او كفيل او خواهد بود ولى كارهاى جاريه را تسويه نموده در امور مهمه در صورتيكه فورى نباشد بدون اطلاع رئيس ضبطيه اقدام نخواهد كرد لهذا عزل و نصب مستخدمين ضبطيه كه در حدود قوانين باختيار رئيس ضبطيه محول شده است و تنبيه وسياست آنها و احكامى كه ناسخ احكام سابقه رئيس ضبطيه است و امورى را كه خود رئيس ضبطيه سپرده است بدون اطلاع او تسويه نشود يا تا مراجعت رئيس ضبطيه بتعويق مياندازد و يا با مامور مخصوص نزد او ميفرستد.
ماده 244- ضباط نواحى و كدخداهاى دهات تابع احكام اداره ضبطيه بلوكى بوده احكام اين اداره را اجرا مينمايند و بمديرهاى ضبطيه در اجراى تكاليف آنها كمك و مساعدت مينمايند.
ماده 245- بناظمين ضبيه نيز ضباط نواحى و كدحداهاى دهات بايد كمك و مساعدت لازمه را بنمايند گذارند ولى بهيچوجه حق ندارد بامور اجتماعيه و امور داخلى نواحى دهات دخالت نمايند و يا وجها من الوجوه دخالتى در امور محاكم عدليه نواحى كنند.
چهارم- در مسئوليت اداره ضبطيه بلوكى‏
ماده 246- ادراه ضبطيه مكلف است كه راپورت اموريكه بآن محول شده است باداره ولايتى بدهد و صورت حساب وجوهيكه باو رسيده باداره تفتيش ولايتى تقديم كند.
ماده 247- شكايت از مستخدمين و تابين ضبطيه يا بمدير ضبطيه ميشود يا بخود رئيس ضبطيه شكايت از رئيس ضبطيه يا ازاداره ضبطيه بلوكى در ظرف سه هفته از روز حكم آنها بحاكم يا اداره ولايتى داده مى شود و چنانچه اقدام رئيس ضبطيه يا اداره ضبطيه بموجب يكى از ادارات متبوعه شده است متشكى بايد شكايت خود را باداره كه حكم كرده است بدهد.
ماده 248- هرگاه مديرهاى ضبطيه مرتكب جنحه و جنايتى شده باشند رئيس ضبطيه موقه آنها را از شغلشان منفصل نموده مراتب را باطلاع حاكم ولايت ميرساند و منتظر حكم ميشود.
فصل ششم در وظايف صاحبمنصبان و مستخدمين تابين ضبطيه‏
ماده 249- هر جند وظايف صاحبمنصبان و عمال ضبطيه از وظايف و حدود اختيارات اداره ضبطيه بلوكى معلوم و معين است باز براى عدم وقوع اشتباهى در اجراى قوانين ضبطيه وظايف هر كدام نسبت بحوزه ماموريتى آنها ذيلا شرح داده ميشود.
اول- در وظايف رئيس اداره ضبطيه بلوكى رئيس ضبطيه- نايب الحكومه‏
ماده 250- رئيس ضبطيه بلوك مراقبت مخصوصى خواهد داشت كه تمام وظايف ادراه ضبطيه مجرى شود و شخصا مسئول تمام امور ضبطيه بلوك است رئيس مزبور در رفتار و سلوك با مردم كمال ملايمت و مسالمت را اظهار خواهد كرد ولى از طرف ديگر مواظبت نامه را خواهد داشت كه از قوانين و احكام و دستور العملها بوجه من الوجوه تخلف نشود.
ماده 251- وظايف رئيس ضبطيه از قرار شرح ذيل است:
اول- اعلان و انتشار قوانين و مواظبت اينكه قوانين و احكامى كه بايد بموقع اجرائ گذارده شود باطلاع عامه برسد
دوم- مداقه در قوانين و احكامى كه مورد اشتباه شده است و رجوع باداره ولايتى براى رفع اشتباه.
سيم- رسيدگى بشكاياتيكه از ادارات و اشخاص متفرقه رسيده و راجع باعمال و رفتار صاحب منصبان ضبطيه است.
چهارم- تقديم لايحه بحكومت ولايت در باب تغيير حدود دواير ضبطيه و همچنان تغيير محل اقامت مدير هاى ضبطيه.
پنجم- تغيير قسمت هاى دواير ضبطيه.
ششم- انفصال موقتى صاحبمنصبان ضبطيه (مديرهاى ضبطيه) كه مرتكب جنحه و جنايتى شده اند از مشاغل آنها تا تكليف آنها از طرف حكومت معين شود.
هفتم- مراقبت تامه نسبت بدوائر و اجراى تكاليف آنها و نظارت بجريان قانونى امور در آن دواير.
هشتم- ملاحظه راپورتهاى مديرهايضبطيه و جمع كردن و خلاصه كردن مطالب تمام آنها براى تقديم به حكومت.
نهم- ملاحظه اموريكه از دواير ضبطيه برئيس ضبطيه تقديم ميشود و تسويه آن امور.
دهم- امضاى اقداماتيكه مديرهاى ضبطيه لازم ميدانند بنمايند و كسب تكليف ميكنند ورد يا قبول آن اقدامات و يا حكم باقدامات نوع ديگر
يازدهم- راپرت دادن بمقامات عاليه در اجراى احكام و اوامر صادره از آن مقامات و مراقبت لازمه نسبت بضباط نواحى و كدخداى دهات براى اجراى قوانين ضبطيه كه باين اشخاص محول شده است.
ماده 252- رئيس ضبطيه بلوكى (نايب الحكومه) مراقبت مى نمايد كه اداره ضبطيه در كمال انتظام باشد و در دفتر خانه منشى و اجرزاى آندفتر خانه هر كدام امور محوله بخودشان را كاملا اجرا نمايند رئيس مزبور هرگاه مسامحه يا مماطله در اداره ضبطيه مشاهده كند اشخاص لازم را توبيخ و ملامت مينمايد و چنانچه اين اقدام او اثرى نبخشيد مهلتى به آن اشخاص ميدهد و اگر باز نتيجه حاصل نشد مراتبرا باداره ولايتى اطلاع ميدهد.
ماده 253- چنانچه رئيس ضبطيه مشاهده نمايد كه كارى در دوائر ضبطيه به عهده تعويق افتاده مهلتى بمدير ضبطيه آن دايره داده تسويه آن راخواهد خواست و هرگاه مدير مزبور در آن موعد آن كار را تسويه نكرده و نيز نتوانست مدلل كند كه قادر بر تسويه آن نبوده مراتب را رئيس ضبطيه باطلاع اداره ولايتى ميرساند و اگر رئيس ضبطيه در اين موارد اغماض كرد خودش مسئول خواهد بود.
ماده 254- هرگاه تعطيل در جريان امور حاصل و اين تعطيل بواسطه نرسيدن جواب ادارات يا اشخاصى باشد كه تابع اداره ضبطيه بلوكى نبوده و جزو حكومت ولايت ديگرند رئيس بعد از يك ما از تاريخ استعلام اول استعلام ثانوى نموده جواب ميخواهد و اگر باز جواب نرسيد به اداره ولايتى انولايت رجوعمى نمايد و اگر باز جواب نرسيد باداره ولايتى ولايت شود خود رجوع ميكند.
ماده 255- هرگاه مدير ضبطيه دايره مريض باشد رئيس مى تواند كار او را بمدير ديگرى موقه رجوع كند ولى تغيير مديرى از دايره بدايره ديگر باجازه اداره ولايتى است.
ماده 256- رئيس ضبطيه حق دارد كه مدير دايره را از تحقيقات مطلبى خارج نموده و آن تحقيقات را همان دايره بمدير ديگرى واگذار كند اين اقدام رئيس ضبطيه در صورتى صحيح و قانونى است كه تحقيقات راجع بخود مدير ضبطيه يا اقوام و اقارب او و با املاك خود او و اقوام او باشد اين اقدام خود را رئيس ضبطيه باطلاع اداره ولايتى رسانيده و جهتش را هم اظهار ميدارد.
ماده 257- در موقع محال گردشى رئيس ضبطيه اعمال و افعال مديرها را تفتيش مى نمايد و بشكايات آنها رسيدگى ميكند و دفاتر نوشتجات وارده و صادره را كه در خانه آنها است بدقت ملاحظه ميكند.
ماده 258- چنانچه رئيس ضبطيه بى نظمى و تقصيرى از مدير ضبطيه مشاهده كند بطوريكه ديگر مدير ضبطيه مورد اعتماد ضبطيه نباشد مراتب را فورا بحاكم اطلاع داده عزل مدير را ميخواهد.
ماده 259- رئيس ضبطيه در وقت محال گردشى مساعدت لازمه را بمديرهاى ضبطيه در اجراى تكاليف آنها مينما يد و مراقبت مى نمايد كه قوانين حفظ الصحه و ضد حريق و غيره تماما بموقع اجرا گذارده شود.
ماده 260- رئيس ضبطيه مواظبت مينمايد كه هيچكس بدون محاكمه تنيبه و سياستنشود و هم چنين از طرف ديگر رئيس ضبطيه مواظبت مينمايد كه اشخاص مقصر بعد از تحقيقات كامله بمحاكم عدليه جلب و تنبيه و سياست شوند.
ماده 261- هنگام محال گردشى رئيس ضبطيه سعى مى نمايد كه بمواعظ و نصايح لازمه مردم دهات را باجراى قوانين راجعه بآنها دلالت كند و فوايد زراعت و حرفت و صنعت را بآنها گوشزد و تشويق نمايد.
ماده 262- تمام اطلا عات خود را رئيس ضبطيه باطلاع اداره ولايتى ميرساند و حركت خود راز شهر و قصبه بلوكى و مراجعت خود را بآنشهر نيز اطلاع ميدهد.
ماده 263- رئيس ضبطيه بايد متحضر از خوبى و بدى حاصل باشد و اطلاعات لازمه را در اين باب با جهات آن بحاكم برساند.
دوم- در وظايف مدير ضبطيه‏
ماده 264- وظايف مدير ضبطيه از قرار ذيل است.
اول- اعلام و انتشار قوانين در حوزه ماموريتى خودش بحكم اداره ضبطيه‏
دوم- اعلام و انتشار احكام و دستورالعمل هاى دولتى و هرگونه اعلانات و احضار اشخاص لازم بحكم حكومت و ادارات متبوعه.
سوم- اعلان مزايده ها و احضار مقاطعه كاران و امثال آنها. چهارم- جمع كردن اطلاعات لازمه و خواستن توضيحات از اشخاصى كه در دايره ضبطيه او هستند.
پنجم- مراقبت در وصول ماليات و عوارض و فروعات كه موجب قانون گرفته ميشود.
ششم- مساعدت با اشخاص لازم در تقويم اموال و برداشتن صورت آنها و همچنان تقويم و برداشتن صورت كارخانها و غيره در ورتى كه بموجب قانون لازم و حكم اداره ضبطيه در اينباب صادر شده.
هفتم- اقدامات لازمه در مواردى كه قشون از دايره ضبطيه مديرى ميگذرد و مراقبت اينكه مردم تكاليف خودشان رابموجب قوانين نظامى و غيره بموقع اجرا بگذارند.
هشتم- نظارت امنيت راههاى نظامى و پستى و تجارتى و غيره و صحت پل ها از دائمى و موقتى و پاكيزگى دهات و مراقبت ابنيه بترتيب و نقشه كه معين شده ساخته شود.
نهم- مراقبت در فروش سموم و ممانعت از قاچاق و فروش اشياء ممنوعه و تقلب در مسكوكات و مواظبت بصحت اكيال و اوزان‏
دهم- نظارت باجراى قوانين و برقرارى آسايش و امنيت چه در دهات چه در خارج از دهات و اقدامات اوليه براى جلوگيرى و تعدى از افعال خود سرانه و اغتشاش و اطلاع دادن مراتب را باداره ضبطيه‏
يازدهم- تعاقب فرارهاى نظامى و دزدها و مرتكبين جنحه و جنايات و اشخاص مجهول الحال‏
دوازدهم- برداشتن اطفالى را كه سر راه انداخته اند و نگاهدارى از آنها بوسايل موجوده‏
سيزدهم- نجات دادن اشخاصى را كه از آفت كشتى در مخاطره هستند و حفظ اموال متعلقه به آنها.
چهاردهم- حفظ اشياء عتقيه و اشيائيكه گم شده بود و بعد پيدا شده (لقطه)
پانزدهم- ملاحظه جسد اموات گه در راه ها و معابر و غيره پيدا ميشود و تحقيقات لازمه براى معين كردن جهت مرگ واصلاح دادن بجاهاى لازمه‏
شانزدهم- جلوگيرى از دزدها و قطاع الطريق و اقدامات براى برقرارى امنيت اهالى و تحقيقات دزدى و حريق و غيره و اطلاع دادن باداره ضبطيه‏
هفدهم- اقدامات لازمه براى حفظ الصحه و رفع امراض مسريه و امراض سريع الانتشار ميان مردم و حيوانات و راپرت دادن باداره ضبطيه‏
هجدهم- قبول كردن عرض حال و شكاياتيكه باداره ضبظيه داده ميشود و منضم كردن اطلاعاتى كه مدير ضبطيه راجع بآن عرضحال يا شكايت تحصيل كرده.
نوزدهم- ترتيب صورتهائى كه حاوى اطلاعات دقتر نفوس و هيئت احصائيه است از قبيل عده مساجد و مدارس و مكاتب و مريضخانها و دارالمساكين و عده دهات و نفوس و متواسات و متوفيات و عفد ازدواج و غيره و فرستادن آن صورتها را باداره ضبطيه‏
بيستم- امور راجعه بتذكره موافق قوانين تذكره.
بيست ويكم- ابلاغ نمودن باداره ضبطيه صورتهائى را كه ضباط نواحى در باب اطلاعات راجعه بحاصل و زراعت و غيره ترتيب ميدهند.
بيست و دوم- اجراى احكام محاكم عدليه بحكم رئيس ضبطيه و اجراى كليه اوامر ضبطيه‏
بيست و سوم- اخبار اداره ضبطيه از انجام دادن اوامر و احكامى كه بعده مدير ضبطيه صادرشده‏
بيست و چهارم- يك نگاهداشتن محبسى كه در نزديك خانه مدير ضبطيه براى توقيف موقتى اشخاص لازم ساخته شده است‏
ماده 265- خانه مدير ضبطيه بايد هميشه براى هر كس باز باشد و همه وقت بايد مدير عرضحال و شكايت مردم را بشنود و اقدام لازم را بعمل آورد و با مردم بملايمت و حوصله رفتار نمايد.
تبصره- بالاى خانه مدير ضبطيه بايد سر لوحه باشد باين كلمات (خانه مدير ضبطيه)
ماده 266- مدير ضبطيه بايد مراقبت نامه داشته باشد كه حركتى از كسى ناشى نشود كه مخالف قوانين باشد مثلا اعلان و انتشار قوانين و احكام بدون اجازه اداره ضبطيه و پاره كردن اعلانائى كه بتو سط اداره ضبطيه شده و قمار و شرب مسكرات و ارتكاب منكرات علنا كه مورث اختلال نظم شود و اجتماع زن و مرد در يكجا در موارد ممنوعه و اعلانات تهمت آميز و انتشاراتى كه باعث فساد اخلاق است‏
ماده 267- در مواردى كه مدير ضبطيه بتوسط ده باشى ها از وقوع جنحه و جنايت و قباحتى از قبيل قتل و سرقت و حريق عمدى و تقلب در مسكوكات و اسناد دولتى و ملتى و بانك ها و غيره مطلع ميشود بايد فورا مراتب را بمدعى عمومى يا معاون آن اطلاع دهد و اقدامات اوليه را در جلوگيرى از اعمال شنيعه و توفبق جانى و تحقيقات اوليه بعمل آورد.
ماده 268- مدير ضبطيه بايد صورت اشخاصى راكه در دهات براى اطفاء حريق داوطلب شده اند ترتيب داده و اعلانات لازمه در دهات بنمايد كه اشخاص لازم بدانند باچه اسباب بايد براى اطفاء حريق حاضر شوند.
ماده 269- هرگاه در حوزه ماموريتى مدير ضبطيه ملخ خوارگى يا آفت ديگرى براى زراعت حادث شود مدير ضبطيه بتوسط ده باشى ها كردم دهات و كدخداها و ضباط را دعوت مى نمايد كه اقدامات لازمه را موافق علم و تجربه كه دارند بر ضد ملخ خوارگى و غيره بعمل آورند كذلك اگر حيوانات درنده وسيع در حول و حوش آبادانى ها زياد شوند مدير ضبطيه اعلام مى نمايد كه اشخاص داوطلب حاضر شده حيوانات مزبوره را قلع و قمع نمايند.
ماده 270- هرگاه مدير ضبطيه مطلع شود كه طفلى سر راه پا در بيابان افتاده است بايد تحقيقات لازمه را بعمل اورده بفهمد كه عمدا آن طفل را انداخته اند يا گم شده بعد از تحقيقات و كشف و تعيين والدين و اقرباى آن طفل طفل را باولياى آن مى رساند و اگر عمدى بوده بيكى از اهالى محل مى دهد كه در مقابل حق الزحمه معينى از طفل پرستارى نمايد كذلك اشخاصى را كه در بين راه بواسطه مرضى افتاده و درمانده اند مدير ضبطيه بدارالمساكين مى سپارد و در صورتيكه چنين اداره خيريه نباشد موقه بخانه اى مى سپارد و يكسان مريض اطلاع ميدهد.
ماده 271- چنانچه آثار عتيقه و دقيقه پيدا شود مدير ضبطيه فورا مراتب را باطلاع اداره ضبطيه و حاكم ولايات ميرساند ولى اشياء مفقوده كه پيدا ميشود بايد بصاحبان آن رد شود و اگرصاحبان آن معين نباشد مدير ضبطيه آن اشياء را باداره ضبطيه ميفرستد كه موافق قوانين شرع انور اقدام شود
ماده 272- مدير ضبطيه حق دارد در موارد لازمه با مديرهاى ضبطيه ساير دواير مكاتبه و از آنها بعضى اطلاعات يا تحقيقات بخواهد و اگر جواب نرسيد باداره ضبطيه رجوع نمايد.
تبصره- دواير ضبطيه همان بلوك يا بلوك ديگر يك حكم دارد مقصود اين است كه مدير هريك از دواير ضبطيه ولايتى ميتواند باتمام دواير ضبطيه آن ولايت مكاتبه نمايد.
ماده 273- هرگاه در حكم اداره ضبطيه مدير ضبطيه چيزى مشاهده كند كه علانيه برخلاف قوانين باشد مدير مزبور اجراى آن حكم را نكرده باداره ضبطيه ملاحظات خود را تقديم نمايد و چنانچه مجددا همان حكم صادر شد حكم اداره ضبطيه را اجرا نموده فورا مراتب را باطلاع اداره ولايتى برساند.
ماده 274- هرگاه مدير ضبطيه بخاهد باداره ضبطيه براى كارى لرود بايد قبل از وقت تحصيل اجازه كرده بمدير و دولى در موارد فوق العاده مى تواند بدون اجازه در اداره ضبطيه حاضر شود بشرطيكه قبل از حركت مدير دايره ضبطيه براى اينگونه موارد قائم مقام معين شده است اخبار نمايد.
ماده 275- مديرهاى ضبطيه نظارت باعمال ناظمين ضبطيه و ده باشيها دارند و اگر رفتار خلاف قاعده از آنها مشاهده نمايند ملاحظات خود را در عزل آنها باداره ضبطيه اظهار مى دارند.
تبصره- مدير ضبطيه نبايد بوجه من الوجوه تابين ضبطيه را كه در اداره او هستند بكارهاى شخصى خود بگمارد.
سوم- در وظايف تابين ضبطيه‏
ماده 276- وظايف ناظمين ضبطيه (معاون مدير ضبطيه) موافق دستورالعملى است كه وزارت داخله باطلاع وزرات عدليه و ساير وزارتخانها مرتب خواهد نمود.
ماده 277- وظايف ناظمين ضبطيه و ده باشيها اجراى اوامر اداره ضبطيه و احكام مديرهاى ضبطيه است لهذا اشخاص مزبوره تمام امور راجعه باداره ضبطيه را موافق مواد (239- 219) و كذلك وظايف مديرهاى ضبطيه را مطابق مواد (274- 263) به موجب احكام و دستور العمل آنها به موقع اجرا مى گذارد حفظ و وقايه امنيت و آسايش و مراقبت پاكى و پاكيزگى در دهات مخصوصا بعهده ماموريت آنها است.
ماده 278- تابين مذكوره مواظب مى نمايد كه در جاهائيكه آب از سرچشمه براى خوراكى برداشته مى شود رخت نشويند و ببعضى اقدامات آب را كثيف ننمايند و سرچاهها محفوظ باشد و براى شست و شو و استعمالات ديگر حوضهاى عليحده تهيه شود.
ماده 279- تابين ضبطيه مراقبت مى نمايد كه در خانهاى رعبتى بخاريها و لوله هاى بخارى صحيح باشد و هرگاه بخواهند در خانهاى قريب به جنگلها آتش بر افروزند بايد مسافت معينى كه اقلا ده ذرع باشد تا جنگلها فاصله داشته باشد و در موارد اتفاق حريق بايد فورا اشخاصى را كه قبل از وقت داوطلب اطفاء حريق شده اند خبر نمايند و با تمام و سائل موجوده و اسباب اطفائيه و غيره جلوگيرى و دفع حريق را بنمايد. ماده 280- تابين ضبطيه بايد مراقبت مخصوص نسبت بصحت طرق و شوارع و معابر و پلها و كوچه ها و غيره داشته باشند و به موقع مديرهاى نظميه را از اغتشاش راهها مطلع نمايند كه اقدامات فوريه از طرف آنها در ادارات لازمه براى تغييرات لازمه بعمل آيد.
ماده 281- نظارت اجراى قوانين دولتى در حفظ جنگلها و مراقبت قوانين حفظ الصحه و قواعد خريد و فروش سموم و عدم خريد و فروش اموال قاچاق و اشباء ممنوعه و غيره بر عهده تابين ضبطيه است و بايد به موقع اينگونه اتاقات و وقايع را بمدير ضبطيه اطلاع دهد.
ماده 282- كليه تابين ضبطيه مراقب و مواظب اجراى تمام قوانين دولتى و دستور العملهاى ادارات از هر قبيل هستند و هر قبيل اتفاقات فوق العاده را فورا بمدير هاى ضبطيه اطلاع ميدهند و دستور العمل مى گيرند و هرگاه اتفاق فوق العاده نباشد هفته يكمرتبه ده باشى نزد مدير ضبطيه رفته راپرت هاى خودشان را مى دهند و دستور العمل مى گيرند و در صورتيكه خودشان نتوانستند حاضر شوند يك نفر از تابين نظميه را براى گرفتن دستور العمل مى فرستند.
تبصره- روزهاى حاضر شدن ده باشى ها در زد مدير ضبطيه بايد طورى معين و مرتب شود كه با رسيدن پست شهرى و احكام اداره ضبطيه بمدير ضبطيه توافق نمايد.
ماده 283- در صورت مريض بودن دهباشى يكى از تابين ضبطيه هائيكه ساكن همان محل و از حيث خدمت اقدم است قائم مقام اوست.
ماده 284- تابين ضبطيه را نبايد از مشاغل آنها باز داشت لهذا كدخدا هاى دهات ماذون نيستند مادامى كه آنها مشاغل رسمى دارند كارى بآنها رجوع نمايند.
ماده 285- تابين ضبطيه كه در اداره بلوكى خدمت مى نمايند و حامل مكاتبات و مراسلات اداره ضبطيه براى مدير هاى ضبطيه بوده و نيز بعكس راپورت مدير هاى ضبطيه را بآن اداره حمل مى نمايند بايد در راه معطل نشوند و سعى داشته باشند كه مكاتبات را خوب حفظ كرده بموقع برسانند در عرض راه هرچه از آذوقه و غيره لازم ميشود بايد بخرند و كسى را مجبور بدادن هديه و تعارفى ننمايند و هيچگونه اجحاف و تعدى بكسى روا ندارند اگر كسى شكايت از آنها داشته باشد يا بمدير هاى ضبطيه و يا باداره ضبطيه مى دهد.
فصل هفتم- در نظميه پايتخت و كرسيهاى ولايات و غيره‏
اول- در تركيب نظميه‏
ماده 286- در پايتخت و كرسى هاى ولايات و شهرهائى كه صورت آنها را وزارت داخله معين خواهد كرد اداره نظميه عليحده موسس و مقرر است اداره مزبور در پايتخت مركب است از رئيس نظميه و دو نايب رئيس و در كرسى هاى ولايات و غيره از رئيس نظميه و يكنفر نايب رئيس‏
ماده 287- از حيث امور نظميه شهر بچند محله تقسيم ميشود و هر محله در اداره صاحبمنصب نظميه ايستكه موسوم بكدخداى محله‏
ماده 288- هر محله نيز بچند گذر قسمت ميشود و ادراه كردن امور نظميه در هر كدام از گذرها محول است بعهده و مسئوليت شخصى كه موسوم است بنايب هر گذرى هم يچند كوچه تقسيم مى شود.
ماده 289- كوچه ها بمحافظت تابين نظميه از قبيل دهباشى و پليس و گزمه و غيره محول است و نايب گذر رئيس بلافاصله تابين نظميه گذر است.
ماده 290- در اداره نظميه دفترخانه تشكيل خواهد شد كه مركب از يكنفر مدير و چند نفر منشى و محرر و اجزاء ديگر خواهد بود و تمام قراردادها و احكام اداره نظميه بتوسط كدخدا هاى محلات و نواب و دهباشى و پليس بموقع اجراء گذارده خواهد شد.
ماده 291- كدخداهاى محلات در پايتخت وساير شهرهائيكه بيش از دويست هزار نفر نفوس دارد يك نفر معاون خواهند داشت و در اين صورت كدخداى محله يا معاونش اداره ضبطيه محليه را تشكيل مى دهد و اداره مزبور نيز داراى دفتر خانه خواهد بود كه بقدر لزوم منشى و محرر و اجزاء خواهد داشت.
ماده 292- تقسيم نواب و پليس و گزمه و مستخدمين دفتر خانه محلات بمحلات مختلفه بسته بصوابديد رئيس نظميه يا بيلگر بيگى است.
ماده 293- در هر محله بايد محبس نظميه براى توقيف اشخاص لازم ادير شود و اين محبس ها هر كدام در تحت نظارت ناظمى خواهد بود و در هر محبس بايد چند رختخواب در اطاق عليحده براى مرضى در تحت نظارت اطباى نظميه باشد.
ماده 294- در پايتخت اداره نظميه نيز نظميه رديفى (ذخيره) خواهد داشت و اين نظميه مركب خواهد بود از يكنفر رئيس و چند نفر نواب و تابين در اين اداره مكتبى نيز ايجاد خواهد شد براى تهيه و حاضر كردن نواب و تابين رديف معلمين اين مكتب صاحبمنصبان و نواب نظميه خواهد بود.
ماده 295- در شهر پايتخت و شهرهاى بزرگ علاوه بر نظميه مذكوره در مواد فوق الذكر نظميه تفتيشى نيز موسس و مقرر است فهرست اسامى اين نوع شهرها را وزير داخله مرتب و اعلام خواهد نمود.
ماده 296- نظميه تفتيشى مركب است از يك نفر رئيس و يكنفر معاون و مامورين مخصوصى و نواب و عمال نظميه.
ماده 297- اداره اطفائيه در شهرهاى لازم مركب است از رئيس اطفائيه و مامورين اطفائيه در محلات شهرى و انبار اطائيه و عمال اطفائيه كه در تحت رياست مامورين اطفائيه واقعند.
ماده 298- شكل و ترتيب لباس صاحبمنصبان و تابين نظميه را و همچنان نوع اسلحه را بايد داشته باشند وزير داخله موافق دستور العمل جداگانه مرتب و بادارات نظميه اعلام خواهد كرد.
دوم- در نصب و انفصال و عزل رئيس نظميه يا مامورين نظميه و غيره‏
ماده 299- رئيس نظميه در پايتخت بتصويب وزير داخله و فرمان همايونى منصوب و منفصل مى شود رؤساى نظميه ساير شهرها بمعرفى حاكم محل و بحكم وزير داخله منصوب و منفصل مى شوند.
تبصره- هرگاه ولايتى جزو ايالتى باشد نصب و عزل رئيس نظميه كرسى آن ولايت بمعرفى حاكم و بحكم فرمانفرما است‏
ماده 300- نصب و عزل معاون رئيس نظميه و كدخداهاى محلات در پايتخت بمعرفى رئيس نظميه و تصويب حاكم است و در ساير شهرها بمعرفى رئيس نظميه و امضاى حاكم است نصب و عزل معاون كدخداى محلات و نواب و تابين نظميه و اجزاى دفتر خانها در همه جا معرفى رؤساى بلا واسطه آنها و تصويب رئيس نظميه است.
سوم- در قواعد خدمت تابين نظميه ده باشى پليس و گزمه‏
ماده 301- اشخاص ذيل نمى توانند در نظميه مستخدم شوند.
اولا- كسانيكه بواسطه جنحه و جنايتى مجازات قانونى ديده اند يا در تحت استنطاق و محاكمه هستند و يا متهم بجنحه و جنايتى شده شرعا برى الذمه نشده اند.
 (ثانيا) از تابين رديف نظامى آنهائيكه هنگام خدمت نظامى مورد جريمه و تنبيه نظامى بوده اند
 (ثالثا) اشخاصيكه بواسطه جرم و تقيرى از خدمت خارج شده اند.
 (رابعا) اشخاص ورشكست بتقصير
 (خامسا) اشخاصيكه محتاج بقيم شرعى هستند
 (سادسا) كسانيكه ترياك استعمال مينمايند و يا متجاهر بفسقند
ماده 302- صاحبمنصبان اداره نظميه و ضبطيه از روساء و كدخداها و مديرهاى ضبطيه اشخاصى خواهند بود كه تبعه ايران بوده و در يكى از مدارس علميه تحصيلات خود را تمام بكرده اند و پا در خدمت كشورى و لشگرى معلومات و تجربه كافى تحصيل كرده اند.
ماده 303- در پايتخت اشخاصيكه موافق دو ماه قبل صلاحيت دخول بخدمت نظميه را دارند و ميخواهند بسمت كدخدائى داخل خدمت نظميه شوند جزو نظميه ذخيره (رديف) محسوب خواهد شد كه بعد از دادن امتحانات لدى الاقتضاء داخل خدمت نظميه بشوند و اگر بثبوب رسيد كه لايق خدمت در نظميه نيستند معاف خواهند بود.
تبصره- اشخاصيكه در مدت سه سال در جاهاى ديگر صاحبمنصبان نظميه و ضبطيه بوده اند) خداهاى محاه يا مدير ضبطيه بوده اند و همچنان صاحبمنصبان نظامى از اين قاعده مستثناء و يكدفعه در پايتخت داخل خدمت نظميه خواهد شد.
ماده 304- هرگاه صاحب منصبان نظميه رديف در مدت سه سال اول ترفيع رتبه نيافتند از رديف نظميه نيز بايد خارج شوند.
ماده 305- ترفيع رتبه در اداره نظميه بايد بمراتب باشد.
ماده 306- صاحبمنصبان نظميه تفتيش نيز بايد تماما تبعه ايران و داراى شرايطى باشند كه در ماده 307 و 301 مذكور است و بعلاوه بايد در پايتخت و شهرهاى بزرگ امتحان معلوماتى كه براى خدمت آنها لازم است داده باشند.
ماده 307- شرايط دخول نواب و عمال ضبطيه بخدمت نظميه از قرار ذيل است. (اولا) تابعيت ايرانيه‏
 (ثانيا) سن كه كمتر از بيست و پنج سال نبايد باشد
 (ثالثا) براى نواب داشتن شهادت نامه تحصيل لا محاله از يكى از مكاتب ابتدائيه و براى تابين نظميه سواد فارسى‏
ماده 308- اشخاصيكه صلاحيت دخول بخدمت نظميه را موافق ماده قبل دارند در پايتخت اول جزو رديف نظميه محسوب ميشوند و بعد از دادن آن امتحانات در مكتب نظميه داخل خدمت واقعى خواهند شد و هرگاه نواب و تابين لياقت و استعداد نداشته اخراج خواهند شد
ماده 309- از نواب و تابين آنهائيكه سه سال باين سمت در خدمت نظميه بوده اند و تجارب لازمه را تحصيل كرده اند ميتوانند يكدفعه داخل خدمت واقعى بشوند بشرصيكه زعايت ماده 301 و 306 شده باشد.
ماده 310- تابين نظميه در خدمت دولتى محسوب خواهند شد ولى حق ارتقاء بدرجه صاحبمنصبى را نخواهند داشت‏
ماده 311- نواب و تابين نظميه به درجه منقسم ميشوند و براى تشويق خدمت صادقانه هر پنج سال از درجه سفلى بدرجه عليا ارتقاء مى يابند نايبى كه از درجه اولى باشد و يكى از مكاتب ابتدائيه را تمام كرده باشد در صورت خدمات صادقانه و ابراز كفايت مى تواند معاون كدخداى محله واقع شود و كذلك پليسى كه سواد كافى دارد و از درجه اولى است مى تواند بعد از دادن امتحانات لازمه نايب شود.
تبصره- درجات تابين نظميه از اين قرار است دهباشى پليسى و گزمه‏
ماده 312- نواب و تابين نظميه را نمى توان بكار گماشت ولو آن كار موقتى باشد.
ماده 313- اشخاصيكه در خدمت نظميه واقعند نمى توانند متصدى شغل ديگرى بشوند و كذلك از مشاغل شخصى از قبيل تجارت و كسب و غيره ممنوعند.
چهارم در مسئوليت و مواخذه‏
ماده 314- هرگاه از صاحبكنصبان و مستخدمين نظميه تقصيرى سر بزند كه از قبيل جنحه و جنايتى بوده محتاج بجاب آنها بمحاكمه و دادن مجازات قانونى باشد بطورى رفتار خواهد شد كه در مراد 391 و 392 و نظامات عدليه مقيد است ولى چنانچه تقصيرى كه از صاحبمنصبان و مستخدمين نظميه ناشى شده است جنحه و جنايتى نبوده مستوجب جاب بمحكمه عدليه نباشد مواخذه آن را قرار ذيل است.
تبصره- اشخاصيكه در اداره نظميه براى كارى اجير شده اند و مستخدم نيستند در موردى كه تقصيرى از آنها ناشى شود در حكم مستخدمين نظميه خواهند بود.
ماده 315- مؤاخذه كه از صاحب منصبان نظميه مى شود به ذاستثناى رئيس نظميه و تفتيشين و رئيس اداره حريق و رئيس نظميه رديفى از قرار ذيل است.
 (اول) اخطار
 (دوم) توبيخ و ملامت‏
 (سيم) همان مؤاخذه با اعلان و انتشار در اداره نظميه‏
 (چهارم) واداشتن بخدمت خارج از نوبت (يعنى سواى خدمت مقرره)
 (پنجم) توقيف و حبس بمدت هفت روز
 (ششم) كسر گذاشتن از حقوق‏
 (هفتم) تبديل شغل مقصر از اعلى باسفل‏
 (هشتم) عزل از شغل (نه از خدمت)
ماده 316- مؤاخذه كه از نواب ميشود از قرار تفصيل ذيل است.
 (اول) اخطار
 (دوم) توبيخ و ملامت‏
 (سوم) همان مؤاخذه باقيد اسم مقصر در دفتر جائم.
 (چهارم) رجوع خدمت خارج از نوبت‏
 (پنجم) حبس تا دو هفته‏
 (ششم) كسر حقوق‏
 (هفتم) تبديل شغل مقصر از درجه اعلى باسفل‏
 (هشتم) نقل از رتبه نايبى به پليس‏
 (نهم) اخراج از خدمت‏
ماده 317- مؤاخذه از پليس تابين نظميه همان مؤاخذه از نايب است باستثناى حبس كه مدت آن يكماه تواند بود.
تبصره اول- كسر حقوق يعنى (مواجب) نبايد بيش از يك ثلث باشد
تبصره دوم- رئيس نظميه حق دارد اشخاصى را كه شغلشان از اعلى باسفل تبديل شده مجددا در ازاى خدمت صادقانه بدرجه اعلى معاودت دهد
ماده 318- توبيخ و ملامت شفاهى اگر راجع بصاحبمنصبان است بايد در دفتر مخصوص قيد شود و چنانچه راجع بنواب و تابين نظميه است (دهپاشى و پليس و گزمه) در دفتر جرائم ثبت خواهد شد.
ماده 319- حبس صاحبمنصبان نظميه در محبس نظامى خواهد بود و حبس نواب و تابين نظميه در محبس هائيكه در دادره نظميه (مركزى يا محله) ساخته شده است- نواب بايد از تابين نظميه عليحده باشند.
ماده 320- مؤاخذه بايد با اهميت جرم و تقصير متناسب باشد لهذا بايد تقصيرى كه ناشى و اوضاع و احوال آن و حركت و رفتار ماقبل مقصر و مدت خدمت آن منظور باشد.
ماده 321- مؤاخذات فوق الذكر (در ماده 314 و 315) حق رئيس نظميه است ولى حق مؤاخذه مامورين نظميه (كدخاهاى محلات) از قرار ذيل است‏
 (اولا) نسبت بصحابمنصبانيكه در اداره او هستند اخطار و توبيخ و ملامت و بخدمت واداشتن در غير نوبت بطور فوق العاده فقط يكدفعه‏
 (ثانيا) نسبت بنواب توبيخ و ملامت با قيد در دفتر جرايم و بخدمت واداشتن در غير نوبت بطور فوق العاده تا چهاردفعه‏
 (ثالثا) نسيت بتابين نظميه رجوع خدمت در غير نوبت بطور فوق العاده تا شش دفعه و حبى تا سه روز اگر مؤ اخذه شديدترى لازم شود كدخداى محله از رئيس نظميه تحصيل اجازه خواهد كرد
ماده 322- رؤساى نظميه ذخيره و ناظمين محبس ها رؤساى نظميه تفتيش و رئيس اداره حريق نسبت بصاحبمنصبانى كه در اداره آنها هستند در باب مؤاخذه همان حق را دارند كه در باب كدخداى محلات قيدو تصريح شد.
ماده 323- مواخذات ديگر كه شديد تر باشد باجازه رئيس نظميه است‏
ماده 324- ماداميكه روساء از حدود خود تجاوزنكرده اند و مؤاخذه صحيح بوده مقصزين حق ندارند از آنها شكايت بنمايند.
پنجم- در وظايف اداره نظميه شهرى و صاحبمنصبان و تابين نظميه‏
ماده 325- حدود حقوق و تكاليف اداره نظميه شهرى همان است كه در باب اداره ضبطيه (بلوكى) مصرح است‏
ماده 326- وظايف صاحبمنصبان نظميه از رئيس و غيره و نواب و تابين نظميه در شهر نيز همان است كه در باب رئيس ضبطيه (بلوكى) و مديرهاى ضبطيه و غيره قيد شده.
ماده 327- بعضى وظايف كه مخصوص نظميه شهر است از قرارى است كه در مواد آتيه ذيل مندرج است‏
ماده 328- كدخداهاى محلات و اداره نظميه محله (در صورتيكه باشد) مكلفندكه‏
 (اولا) هر فوتى كه در محله آنها اتفاق ميافتد به شخص امين آن محله كه براى اين نوع كارها معين مى شود اطلاع دهند تا اقدامات لازمه در حفظ اموال متوفى بعمل آيد
 (ثانيا) ناظر اجراى قواعدى باشند كه رئى نظميه يا مجلس بلديه براى انتظام امور شهرى ايجاد و اعلام نموده اند
 (ثالثا) نظارت بمحبس ها داشته باشند كه وضع آن محبسها موافق قاعده و انتظام باشد لهذا كدخداهاى محلات زود زود بايد باين امكنه سركشى نمايند
 (رابعا) بايد هر ماه پخته بامور اداره خود و صندوق و غيره سركشى نمايند
 (خامسا) بقراول خاه هائيكه محل اقامت پليس است نظارت داشته باشند
ماده 329- تقسيم كارها ما بين معاونين كدخداى محله در صورتيكه كدخدا دو معاون داشته باشد بسته بصوابديد رئيس نظميه است‏
ماده 330- صاخبمنصبان و مستخدمين اداره نظميه تماما در تحت نظارت رئيس نظميه اجراى دستور العملهاى آنرا مينمايند و هر يك مسئول رشته كارى هستند كه بآنها رجوع شد.
ماده 331- اجزاى اداره نظميه محليه (در صورتى كه باشد) در تحت نظارت كدخداى محله واقع و مسئول امور مرجوعه بخودشان هستند.
ماده 332- نواب تماما تابع كدخداى محله خودشان بوده بلا واسطه اوامر و دستور العمل هاى كدخداى محله خودشانرا بلا تاخير بموقع اجرا ميگذارند
ماده 333- تابين نظميه در اداره نواب و تابع اوامر ادارات نظميه اند
ماده 334- اجزاى محبس نظميه در اداره ناظمين بوده تابع اوامر و دستور العملهاى آنها هستند
ماده 325- ترتيب اقدامات و رفتار نواب و تابين نظميه را رئيس نظميه عليحده مشروحا مرتب خواهد كرد.
ماده 326- رديف نظميه براى اين دو مقصود تاسيس شده اولا براى اينكه اشخاص داوطلب خودشان را براى خدمت در نظميه بسمت صاحبمنصبى نايبى و تابينى نظميه حاضر نمايند.
ثانيا- در صورت عدم كفايت مستخدمين و تابين نظميه موجوده نظميه محليه را تكميل نمايند
ماده 337- ترتيب و قواعد خدمت پليس ذخيره و پروگرام (دستور العمل) امتحانات دخول بآن اداره و تفاصيل ديگر را وزير داخله معين خواهد كرد.
ماده 338- پليس تفتيش مامور است كه در موارد اتفاق جنحه و جنايتى تفتيش و تفحص و تحقيقات لازمه را بعمل آورد و با اجراى اوامر و احكام رئيس نظميه را در جلوگيرى از جنحه و جنايات و فتنه و فساد بعمل آورد پليس تفتيش در اين موارد موافق دستور العمل راجعه بنظميه اقدام مينمايد ودر اقدام آلت اجرائيه نظميه است‏
تبصره- تفصيل ترتيبات و دستور العملهاى نظميه تفتيش را رئيس نظميه مرتب خواهد كرد.
ششم در روابط تاسيسات نظميه‏
ماده 339- تاسيسات نظميه تماما در اداره رئيس نظميه است و اوامر و احكام آنرا بموقع اجرا ميگذارند و راپورت ميدهند باساير دواير دولتى ادارات نظميه مكاتبه مينمايند و بتابين حكم ميدهند.
ماده 340- در امور راجعه بنظميه تمام ادارات دولتياز حكومتى و عدليه و ماليه و غيره مستقيما بتاسيسات نظميه رجوع مينمايند.
ماده 341- اشخاصيكه از اقدامات نظميه راضى نيستند شكايات خودشانرا باداره متبوعه ميدهند كه مصدر حكم است‏
ماده 342- ترتيب رسيدگى بصندوق نظميه و محاسبات آن و نظارت باموال نقدى و جنسى و اموال غير منقوله تاسيسات نظميه موافق قوانينى است كه براى محاسبات ادارات دولتى كليه وضع و ايجاد شده‏
ماده 343- حدود تاسيسات نظميه شهرى حدود شهر است با اراضى و باغاتى كه از محوطه شهر محسوب مى شود ولى در صورت تعاقب دزد با اشخاصى كه جنحه و جنايتى از آنها سر زده است پليس شهرى مختلف است كه خراج حدود شهر نيز اقدامات خود را امتداد بدهد و فقط وقتى از تعاقب صرف نظر كند كه پليس محال شروع باقدامات كرده باشد.
ماده 344- نسبت بجاهائيكه قلمرو اقدامات قراسورانها است (طرق و شوارع) عمال نظميه تكليفى ندارند ولى هرگاه عمال نظميه در قلمرو اقدامات قراسورانها كشف علامت جنحه وجنايتى را نمايند و مامورين قراسوران در آن محل نباشند مكلفند كه تا ورود مامورين مزبوره موافق قوانين عدليه تحقيقات اوليه و حفظ علامت جامعه و جنايتى را بعمل آورند.
فصل هشتم- در باب قراسورانها
اول- در تشكيل اداره قراسورانها
ماده 345- قراسورانهاى كليه ممالك ايران در اداره وزارت داخله و در تحت رياست وزير داخله است‏
ماده 346- در هر ولايتى كه بموجب قوانين اداره تشكيل شده اداره براى ترتيب و تنظيم امور قراسورانها تشكيل خواهد شد و اين اداره مركب است از رئيس قراسورانهاى ولايتى و نايب او
ماده 347- اين اداره مثل اداره نظميه دفتر خانه خواهد داشت منشى اداره قراسورانها مدير دفتر خانه مزبور است و اجزاى دفتر خانه از قبيل محرر و دفتردار و غيره در تحت نظارت او واقعند
تبصره- مقر اداره قراسورانها در كرسى ولايت خواهد بود.
ماده 348- رئيس قراسورانهاى ولايتى به معرفى حاكم. بتصويب وزير داخله منصوب و منفصل ميشود هرگاه وايتى جزو ايالتى باشد نصب و عزل او بمعرفى حاكم و تصويب فرمانفرما است نايب رئيس قراسورانها بمعرفى رئيس قراسورانها و تصويب حاكم بشغل خود منصوب و از شغل خود منفصل خواهد شد مدير دفترخانه قراسورانها را رئيس قراسوران ها معين ميكند.
ماده 349- وزير داخله باتفاق وزير عدليه و وزير طرق و شوارع عده قراسوران هاى هر ولايتى را عليحده معين خواهند كرد كه بعد از تصويب مقامات عاليه قوت قانونى يافته بموقع اجراء گذارده شود
ماده 350- در تعيين عده قراسورانهاى ولايتى مقدار و وسعت خاك آن ولايت و اخلاق و عادات سكنه و طوابف آن و همچنان اهميت طرق و شوارع و عده نظميه و ضبطيه ولايت منظور نظر خواهد بود.
ماده 351- رئيس قراسورانهاى وايتى و نايب رئيس و صاحبمنصبان جزو قراسوران رتبه نظامى خواهند داشت و از صاحبمنصبان نظامى معين خواهند شد تمام صاحبمنصبان و تابين قراسوران در خدمت نظام حاضر ركاب محسوب و از حيث رتبه و مقام و اعطاى مناسب و امتيازات و قواعد خدمت تابع قواعد و ترتيبات خدمت نظامى خواهندبود.
ماده 352- تقسيم قراسورانهاى ولايتى بدستجات مختلفه و سپردن هر كدام از دتجات مزبوره را بصاحبمنصبى و تعيين رتبه و مقام رئيس و نايب رئيس و صاحبمنصبان جزو وكذلك ترتيب لباس و اسلحه و اسب و ساير ملزومات آنها را وزير داخله باتفاق وزير جنگ معين بعد از تصويب مقامات عاليه بموقع اجرا خواهد گذارد.
تبصره- تعيين عده قراسورانها براى ممالك ايران و تقسيم ان بولايات بعهده وزير داخله خواهد بود.
دوم- در وظايف اداره قراسورانها
ماده 353- اول وظيفه اداره قراسورانها حفظ و حراست راهها و وقايه امنيت طرق و شوارع است و حدود تكاليف آنها در اين باب همان است كه در فصول راجعه بادارات ضبطيه و نظميه مندرج است يعنى آنچه كه بر عهده اداره نظميه (در شهرها) و ادارات ضبطيه (در بلوكاتست) با جزئى اختلاف مقتضيات محل برعهده اداره قراسورانها نسبت بطرق و شوارع وارد ميآيد
ماده 354- اداره قراسورانها مكلف است كه اقدامات لازمه را در جلوگيرى از جنحه و جنايات بعمل آورد و هرگاه جنحه و جنايتى اتفاق افتادخ تا ورود مامور و تحقيق و تحقيقات اوليه را بعمل آورد و مرتكبين جنحه و جنايات و مقصرين را دستگير نمايد و علامت جنحه و جناياترا تا ورود مامورين تحقيق حفظ نمايد
تبصره- در صورتى كه جنحه و جنايتى واقع شود و قراسورانهاى راه در محل وقوع جنحه و جنايات نباشد مستخدمين ادارات طرق و شوارع مكلفند كه حفظ علايم جنحه و جناياترا تا ورود قراسورانها بعمل آورند.
ماده 355- در صورتى كه در محل ادارات نظميه و ضبطيه نباشد قراسورانها تمام تكاليف آن ادارات را بموقع اجرا ميگذارند موارد و مواقعيرا كه قراسورانها بايد تكاليف ادارات ضبطيه و نظميه را انجام بدهند وزير داخله باتفاق وزير عدليه معين و اعلام خواهد كرد.
ماده 356- حدود اقدامات اداره قراسورانها حفظ طرق و شوارع و ابنيه و عماراتى است كه در سر راهها يا در كنار جاده ساخته شد.
ماده 357- هرگاه جنحه و جنايتى در معابر و راهها واقع شود و جانى يا مقصر قرار نمايد قراسورانها مكلفند كه آنها ر تعاقب نموده در خارج حوزه اقدامات خودشان هم اين تعاقب خود را امتداد دهند و فقط وقتى دست ارز تعاقب بردارند كه عمال ضبطيه و نظميه آنمحل باجراى تكاليف خودشان در اين باب و بتعاقب فرارى اقدام كرده باشند.
ماده 358- قواعد استعمال اسلحه در موارد لازمه بتوسط صاحبمنصبان و تابين و قراسوران عليحده مرتب و منضم بماده است.
سوم- در روابط اداره قراسورانها با ساير دواير محليه‏
ماده 359- اداره قراسورانها تابع احكام وزير داخله و وزير عدليه و وزير طرق و شوارع و اداره ولايتى هستند و بآن مقامات راپرت مى دهند ولى از تحقيقات راجعه بجنحه و جنايات فقط تابع مدعى عمومى ولايتى ميباشند.
ماده 360- بدواير محليه اداره قراسورانها مراسله مينويسند.
ماده 361- اداره قراسورانها هرگونه اطلاعات لازمه را بدواير نظميه و ضبطيه در صورت لزوم و تقاضاى آن ادارات خواهند داد و خود اداره قراسورانها هرگونه اطلاعات لازمه را از آن ادارات بخواهد و كليه در موارد لازمه اداره قراسورانها كمال مساعدت و همراهى را باندازه كه راجع بحدود تكاليف آن اداره است از ادارات ضبطيه و نظميه خواهد نمود.
چهارم- در تكاليف رئيس قراسورانها و نايب رئيس و صاحبمنصبان و تابين قراسورانها
ماده 362- تكاليف رئيس و صاحبمنصبان و تابين قراسوران در قلمرو ماموريتى آنها همانست كه در مواد راجعه برئيس ضبطيه بلوكى و نايب رئيس و مديرهاى ضبطيه و تابين ضبطيه مصرح و مندرج است.
ماده 363- روابط رئيس بصاحبمنبان و تابين قراسوران و بعكس روابط صاحبمنصبان و تابين نسبت برئيس بموجب اصول قوانين نظامى خواهد بود.
پنجم- در مسئوليت صاحبمنصبان و تابين قراسوران و سياست آنها
ماده 364- هرگاه از صاحبمنصبان و تابين قراسوران تقصيرات جزئى سربزند تنبيه و سياست آنها بطورى خواهد بود كه در قوانين خدمت نظامى براى صاحبمنصبان و تابين نظامى معين شده ولى اگر تقصير صاحب منصبان و تابين قراسوران بقدرى مهم باشد كه بعد از انفصال از شغل ارجاع كار آنها بمحاكم عدليه لازم شود بعد از تحقيقات لازمه در اداره ولايتى باحضور رئيس نظام ولايت يا معاون آن كار آنها بمحاكم عدليه نظامى رجوع خواهد شد. فصل نهم- در تشكيل اداره ناحيتى اول قواعد عمومى‏
ماده 365- امور اداره هر ناحيه محول است بعهده شخصيكه موسوم است بضابط (مباشر)
ماده 366- ضابط بتصويب نايب الحكومه و امضاى حاكم ولايت بسمت خود استقرار مييابد.
ماده 367- براى اداره نمودن امور ناحيه اداره تشكيل مى شود كه موسوم است باداره ناحيتى مقراداره ناحيتى و ظابط (مباشر) يا دهى است كه در وسط ساير دهات جزو ناحيه واقع شده و يا قصبه كه از حيث آبادانى تجارت و حرفت و صنعت اهميتى نسبت بدهات دارد.
دوم- در باب ضابط (مباشر)
ماده 368- حفظ و وقايه امنيت و رفاهيت و انتظام امور ناحيه بعهده ضابط (مباشر) است و كدخداهاى دهات توابع او هستند.
ماده 369- از امور ضبطيه ذآنچه راجع بضابط (مباشر) است از قرار ذيل است:
اول- اعلان و انتشار قوانين دولتى و احكام و غيره بحكم مامورين ضبطيه و مراقبت اينكه قوانين جعلى و اخبار بى اصل اعلام و انتشار نبايد.
دوم- حفظ ووقايه امنيت و اقدامات اوليه درجلوگيرى از اغتشاش و حركات خلاف قاعده تا آنكه حكم مامورين ضبطيه برسد.
سيم- توقيف فراريان نظامى و غيره و اشخاص مجهول الحال و تسليم آنها بمامورين ضبطيه.
چهارم- اخبار مامورين ضبطيه از اتفاقات فوق العاده و جنحه و جنايات و اغتشاشى كه در ناحيه روى داده و كذلك دادن اسامى اشخاصيكه بدون اجازه ضابط (مباشر) از ناحيه بنه كن خارج شده اند.
پنجم- اقدامات اوليه در جلوگيرى از امراض مسريه ما بين مردم و حشم و حريق و طغيان آب و ساير ترتيبات و اخبار مامورين ضبطيه بلاتاخير.
ششم- اقدامات لازم براى جلوگيرى از جنحه و جنايت و اقدامات براى كشف جنحه و جنايت و مقصرين و تسليم آنها بمامورين ضبطيه.
هفتم- نظارت صحت راه ها و كوچه ها و پل ها و معابر
 (هشتم) مراقبت اينكه كدخدا ها و ساير اشخاصيكه در اداره ضبطيه اند تكاليف خود را مجرى دارند.
 (نهم) نظارت در وصول ماليات و عوارض دولتى و اجراى تكاليف عسگرى‏
 (دهم) نظارت بوجوه و اموال متعلقه بناحيه و مسئوليت صرف آن وجوه بطور صحيح‏
 (يازدهم) نظارت بمكاتب و مريضخانه ها و ادارات خيريه كه بخرج اهالى ناحيه تاسيس شده است‏
 (دوازدهم) نظارت بترتيبات دفتر نفوس در قراء و مراقبت اجرا بگذارد.
تبصره- احكام و اوامر ادارات ضبطيه را آنچه كه راجع بضابط (مباشر) است دهباشى بمشاراليه ابلاغ مى نمايد كه بتوسط ضابط (مباشر) بموقع اجراء گذاشته شود و خود دهباشى حق ندارد كه بامورراجعه بضابط (مباشر) يا كدخدا دخالت نمايد ولى در موقع اجراى تكاليف ضبطيه خود مى تواند بخواهد كه ضابط (مباشر) كمك و معاونت لازمه را باو در جلوگيرى از اغتشاش و جنحه و جنايت بعمل آورد كذلك در مواقعى كه ضابط (مباشر) تكاليف خود را از حيث امور ضبطيه مجرا مى دارد ده باشى مكلف است كه در صورت لزوم باو كمك نمايد.
ماده 371- هرگاه از طرف اشخاصيكه در در اداره ضابط (مباشر) واقعند تقصيرى سر بزند ضابط (مباشر) ميتواند مقصر را سياست نمايد حد اين سياست ضابط (مباشر) در ماده (391) مذكور است در صورت تخلف از حدود اشخاصيكه از سياست ضايط (مباشر) شكايت دارند مى تواند در مدت يك هفته از روز اجراى سياست باداره بلوكى شكايت نمايند.
سيم- در اداره ناحيتى‏
ماده 372- اداره ناحيتى تشكيل مييابد از ضابط (مباشر) ناحيه و معاون آن و كدخداهاى دهات جزو ناحيه.
ماده 373- اداره ناحيتى غالبا روزهاى جمعه تشكيل ميشود ولى بحكم روسا يا در موارد فورى روز ديگر هم مى تواند فوق العاده تشكيل يابد.
ماده 374- اموريكه در اداره ناحيتى باتفاق يا اكثريت آراء حل و تسويه ميشود از قرار تفصيل است‏
 (اول) خرج كردن وجوهى كه متعلق بناحيه است و رعايا براى مصارف ناحيتى داده اند.
 (دوم) عزل و نصب اشخاصيكه براى خدمت ناحيتى اجير شده اند باستثناى اين دو مورد در ساير امور ضابط (مباشر) با اعضاى اداره ناحيتى مشورت مى نمايد و عقيده خود را بمسئوليت خودش اجرا مى دارد.
ماده 375- تسويه امور در اداره ناحيتى بمذاكرات شفاهى است ولى در دفاتر احكام بايد براى اداره تاحيتى امورى كه تسويه آن منوط به اتفاق يا اكثريت آراء است ثبت بشود احكامى كه از طرف مباشر باداره ناحيتى يا بيكى از مستخدمين ناحيه جزو كه تابع اداره ناحيتى است صادر ميشود در اين دفتر درد و در دو مورد بايد ثبت شود.
اول- در صورتيكه مباشر تبت آن احكام را بخواهد.
دوم- در صورتيكه شخصى كه حكم بعهده او صادر شده همين تقاضا را داشته باشد.
ماده 376- غير از دفتر مذكور در ماده قبل دفاتر ذيل بايد در اداره ناحيتى مرتب باشد
اول- دفتر دعاوى كه در محاكم ناحيتى طرح ميشود و كذلك دفتر دعاوى كه بحكميت حل وتسويه ميگردد.
دوم- دفتر معاملات در اين دفتر هرگونه معاملات كه فيمابين خود دهقان ها و ملاكين و ساير اشخاص منعقد شده بميل طرفين ثبت ميشود بشرطى كه وجه اين معاملات عينايا بيشتر از صد و پنجاه تومان نباشد ومعامله در حضور دو نفر شاهد منعقد شده باشد سواد ثبت دفتر معاملات در صورتيكه صحيح باشد (نه تقلبى) در محاكم عدليه منظور خواهد بود.
تبصره- براى ثبت معاملات در دفتر مزبور از هر معامله ده شاهى اخذ مى شود و اگر در يك معامله بيش از دو نفر شراكت دارند بايد نفرى پنجشاهى دهند پولى كه باين ترتيب جمع ميشود بمصارف خيريه خود ناحيه خواهد رسيد.
ماده 377- نگاهداشتن دفاتر مذكور در ماده 376 و نوشتن شهادت نامه ها و كليه نوشتجاتى كه از طرف مباشر يا اداره ناحيتى صادر مى شود بعهده محرر ناحيتى است و محرر مزبور در تحت نظارت مباشر مراقب و مسئول صحت نوشتجات صادره است و هرگاه تقلبى در نوشتجات و شهادت نامه ها و غيره مشاهده شود محرر مزبور بموجب قوانين راجعه بتقلب در خدمت دولتى مورد مجازات خواهد بود.
فصل دهم- در باب كدخداها و امور راجعه بقراء
ماده 378- اداره كردن امور ده بعهده كدخدا است كه ذبرضايت اكثر ساكنين ده و بتصويب مباشر و مالك و امضاى نايب الحكومه بدين سمت استقرار مى يابد.
ماده 379- وظايف كدخدا از قرار ذيل است:
اول- اجراى قراردادهاى اداره ناحيتى‏
دوم- نظارت باينكه حدود اراضى متعلقه به دهقانها و علائم آن محفوظ باشد اعم از اينكه آن اراضى در ملكيت آنها باشد يا در اجاره آنها.
سيم- مراقبت در صحت راهها و معابر و كوچه ها و پلهاى ده.
چهارم- مواظبت وصول ماليات و عوارض دولتى و حقوق مالك‏
پنجم- اجراى قرار دادهائيكه دهقانها مابين خودشان منعقد داشته اند يا با ملاكين و اشخاص خارج بسته اند در صورتيكه اين قرار دادها متنازع فيه نباشد.
ششم- نظارت بمكاتب و مريضخانه و دارالمساكين و غيره در صورتى كه خود اهالى ده بخرج خودشان اين نوع ادارات خيريه را تاسيس كرده باشند.
هفتم- نظارت بدفاتر نفوس و غيره و اطلاعات راجعه بآن و تقديم صورت اين دفاتر بجاى لازم‏
هشتم- نظارت باموال و وجوهيكه متعلق بخود ده است و همچنان بانبار غله ذخيره كه متعلق باهالى ده است و صرف آن بطور صحيح‏
ماده 380- كدخدا تمام احكام مباشر را كه راجع بامور ضبطيه و مذكور در ماده 368 است بموقع اجرا ميگذارد و خود مستقلا اقدامات ذيل را بعمل مياورد:
اول- حفظ و وقايه امنيت اهالى و اموال آنها از جنحه و جنايات نظارت اينكه مزارع را خراب ننمايند و جنگل را موافق قواعد موجوده حفظ كنند و كذلك اقدامات لازمه بر ضد حريق‏
 (دوم) دستگير كردن فراريان نظامى و غيره و اشخاصيكه مرتكب جنحه و جنايت شده اند و تسليم آنها بضبطيه محليه‏
 (سوم) معاونت لازمه براى جلوگيرى از امراض مسريه و حريق و طوفان و ساير بليات و اخبار مباشر و مامورين ضبطيه محليه‏
 (چهارم) كليه اخبار مامورين ضبطيه محلى از وقوع حوادث و اتفاقات فوق العاده‏
 (پنجم) در صورت وقوع جنحه و جنايتى كدخداى محل قبل از حاضر شدن مامور تحقيق و مامورين ضبطيه محلى اقدامات اوليه را در تحقيقات لازمه و دستگير كردن جانى و حفظ علائم جنحه و جنايت بعمل مى آورد. ماده 381- در تمام موارد مذكوره در ماده قبل كدخدا مكلف است كه تقاضاى قانونى مالك فورا اجرا بگذارد.
ماده 382- حوزه ماموريتى كدخدا حدود ده است و لهذا تمام ساكنين ده از دهقان و سربازها و تابين رديف و متقاعدين از خدمت نظامى در اداره كدخدا هستند.
تبصره- اشخاصى كه در خدمت مالكند و كذلك اشخاصى كه در خانه مالكند تابع ضبطيه محلى هستند لهذا اگر خلاف قاعده يا بى نظمى از آنها سربزند كدخدا مراتب را به مالك اطلاع ميدهند و هرگاه جنحه و جنايتى از آنها ناشى شود بضبطيه محلى رجوع ميكند.
ماده 383- كدخدا مكلف است كه احكام و اوامر محكمه صلح و محكمه تحقيق و مامورين ضبطيه و ادارات دولتى را در امور راجعه بآنها بلا تاخير بموقع اجرا بگذارد
ماده 384- كدخدا اختيار دارد اشخاصى را كه در اداره او واقعند بواسطه تقصيرات جزئى كه از آنها سرزده است تنبيه نمايد و فوق حدود اين تنبيه تا دو روز حبس است اشخاصيكه از سياست مدخدا شاكى هستند مى توانند در ظرف يك هفته از روز حكم كدخدا باداره ناحيتى شكايت نمايند.
ماده 385- كدخدا مكلف است كه در اقدامات مهمه كه مى نمايد از قبيل تنبيه و سياست اشخاصى كه در اداره او بوده و تابع او هستندو اجراى احكام محكمه صلح و احكام عمال ضبطيه و توقيف و حبس و تفتيش و تفحص خانه دهقانها مطابق قانون و تحقيقات اوليه كه در صورت و نوع جنحه و جنايت بعمل مى آورد و تحويل گرفتن ماليات از اشخاصى كه خود اهالى براى جمع آورى ماليات معين كرده اند و ايصال آن باشخاص لازم و كذلك تاديه حقوق مالك دو نفر ار ريش سفيدان ده را كه محل وثوق هستند بشهادت همراه داشته باشد.
ماده 386- در صورتيكه ناحيه عبارت از يك ده باشد مباشر ناحيه امور راجعه بكدخدا را اداره خواهد كرد و يك يا دو نفر نايب برضايت اهالى ده و تصويب مباشر براى معاونت او معين خواهدشد.
فصل يازدهم‏
در باب مرجعيت امور بادارات محليه (از حكومتى و غيره) و حدود اختيارات آن ادارات‏
ماده 387- به استثناى مواردى كه قانونا معين شده ادارات محليه حق ندارند قراردادهاى خودشانرا تغيير بدهند و كذلك قراردادهاى دوايرى را كه تابع آن ادارات نيستند نسخ نمايند.
تبصره- هرگاه در اداره قراردادمجلس مشاوره آن اداره هنوز در دفتر صورت مجل نوشته نشده باشد يااعضاى مجلس صورت مجلس را امضا نكرده باشند و يا بالاخره صورت مجلس هنوز اعلام نشده و بموقع اجراء گذارده نشده باشد نسخ قرارداد آن اداره ممكن است.
ماده 388- هرگاه مابين آن ادارات محليه يا مابين ادارات مزبوره با ادارات عدليه و همچنان مابين اشخاصيكه در ان ادارات خدمت ميكنند مغارضه يا اختلافى در مرجعيت امور حاصل شود بطورى اقدام خواهد شد كه ذيلا مندرج است.
اول- هرگاه اختلافى در مرجعيت امور ما بين دواير شهرى و بلوكى (يعنى دوايرى كه حوزه اقدامات انها حدود شهر است يا حدود بلوك) كه تابع يك وزارتخانه هستند حاصل شود يا مابين اشخاصى كه در آن دواير خدمت ميكنند رفع اين اختلافات بعهده شعبه وزارت خانه متبوعه آنها است كه در كرسى ولايت واقع است.
دوم- اگر اين اختلاف مابين دواير اشخاصى روى داده كه در بلوك يا شهرى واقعند ولى تابع يك وزارتخانه نيستند (يعنى تابع وزارتخانهاى مختلفند) رفع اين نوع اختلافات بعهده اداره ولايتى است.
سيم- هرگاه اختلافى مابين دواير بلوكى ياشهرى كه در ولايت مختلفه واقع يك وزارت خانه اند حادث شود يا مابين اشخاصيكه در آن دواير خدمت مى نمايند بايد ديد مسئله و كارى كه باعث اختلاف شده در قلمرو و كدام ولايت طرح شده و بشعبه وزارتخانه متبوعه كه در كرسى آن ولايت واقع است رجوع نمود.
چهارم- در صورتيكه اختلافى از مرجعيت امور ما بين دواير بلوكى يا شهرى كه در اداره وزارت خانهاى مختلفه هستند ودر ولايات مختلفه واقعند حاصل شده باشد بايد ديد امرى كه باعث اختلاف شده در قلمرو كدام ولايت شروع شده و باداره ولايتى آن ولايت رجوع نمود.
پنجم- هرگاه اين نوع اختلافات مابين ادارات ولايتى (يعنى اداراتيكه قلمرو اقدامات آنها حدود ولايت است) يا مابين اشخاصيكه در آن ادارات خدمت ميكنند حاصل شود و ادارات و اشخاص مزبوره در اداره يك وزارتخانه باشند رفع اختلاف بعهده مزارتخانه متبوعه است.
ششم- اختلافاتيكه در مرجعيت امور ما بين ادارات واقعه در كرسى ولايتى و تابع بوزارتخانهاى مختلفه حاصل ميشود راجع بحكم مجلس وزراء است‏
هفتم- اختلافاتى كه ما بين محكمه عدليه با يكى از ادارات دولتى (كه در محل تشكل شده) در باب مرجعيت امور حاصل ميشود تشخيص آن موكول براى محكمه عدليه است يعنى محكمه بايد معين نمايد كه مسئله متعارض فيها راجع بخود اوست يا راجع بيكى از ادارات دولتى.
ماده 389- هر اداره بايد احكام و اوامر و دستورالعملهاى اداره متبوعه خود را بموقع اجرا گذارد ولى هرگاه از مجلس وزراء حكمى باداره صادر شود كه مغاير با قوانين موضوعه باشد آن اداره باى آن حكم را بلا اجراء گذاشته مراتب را بمجلس وزراء راپرت نمايد و هرگاه مجلس وزراء عقيده آن اداره را قبول ننمودنه امر با اجراى حكم سابق خود كرد بر اداره است كه حكم مجلس وزراء را بلاتاخير اجرا گذارد.
ماده 390- هرگاه از وزير متبوع باداره حكمى با دستورالعملى برسد كه مناقض قوانين موضوعه باشد ائاره مكلف ات كه آن حكم يا دستور العمل را بلا اجرا گذارده ملاحظات خود را بوزير متبوع راپورت نمايد و اگر وزير مسئول مجددا امر باجراى حكم خود نمود مراتب را به مجلس وزراء راپرت نموده منتظر حكم يا دستورالعمل آن بشود.
فصل دوازدهم‏
در باب مؤاخذه و سياست صاحبمنصبان و مامورن و مستخدمين‏
ادارات محليه و ارجاع كار آنها در موارد لازمه بمحاكم عدليه‏
ماده 391- مواخذه و سياست و تنبيه صاحب منصبان و مستخدمين ادارات محليه در مورديكه تقصيرى از آنها سر بزند از قرارتفصيل است:
اول- نصيحت و توبيخ و ملامت مامورين و مستخدمين بدون تذكر اين تنبيه در ورقه خدمت آنها بتوسط خود رئيس بلا واسطه مامورين ومستخدمين ميشود.
دوم- كسر گذاشتن از حقوق الى يك ثلت و يا تبديل شغل اعلى باسفل و يا عزل از شغل (نه خدمت) و يا توقيف اليپنج روز حبس و اين به حكم رئيس خواهد شد كه آن صاحبمنصب يا مامور و مستخدم مقصر را معين كرده است باقى سياسات از قبيل توبيخ و ملامت يا تذكر اين تنبيه در ورقه خدمت مقصر و عزل و اخراج او از خدمت بكلى و مجازاتى كه در ازاى خيانت و ارتكاب بجنحه و جنايت بايد بمامورين و مستخدمين داده شود بحكم محكمه عدليه خواهد بود.
تبصره- حدود مجازات صاحب منصبان و مستخدمين نظميه و همچنان حق تنبيه و سياست كدخداى ده در جاى خود مذكور (ماده 322- 314- 384) و مستثناى از اينقاعده عمومى است‏
ماده 392- درصورتى كه تقصير صاحبمنصبان مامورين و مستخديمن ادارات محليه مقتضى ارجاع كار آنها بمحاكم عدليه باشد قبل از ارجاع بطورى كه ذيلا مندرج است در ادارات لازمه تحقيقات مقتضيه بعمل آمده و بعد در صورت لزوم حكم بارجاع كار مقصر بمحاكم عدليه خواهد شد.
ماده 393- ارجاع كار صاحبمنصبان و مامورين و مستخدمينى كه تعيينشان بعهده حاكم و اداره ولايتى يا يكى از شعبات وزارتخانها در كرسى ولايت است و همچنان ارجاع تابين نظميه (از ناظمين نظميه و دهباشى و غيره) بايد بتحقيقات و حكم اداره ولايتى باشد.
ماده 394- هرگاه صاحبمنصبان و مستخدمين را وزارتخانها معين كرده اند ازجاع كار آنها بمحاكم عدليه بحكم وزير مسئول خواهد بود
ماده 395- حاكم و اشخاصى كه از طرف قرين الشرف همايونى ماموريتى در ولايت دارند كارشان در موارد لازمه بتحقيقات و بواسطه مجلس وزراء بمحاكم عدليه رجوع خواهد شد.
دوم- قسمت خصوصى‏
فصل سيزدهم و فرمانفرما ها
اول- قواعد عمومى‏
ماده 396- اوضاع سياسى و اداره و مصالح دولتى و مملكتى در بعضى از موارد اقتضا تواند نمود كه جند ولايتى كه موافق قوانين تشكيل و منظم شده بطور استثناء از قاعده كلى در تحت نظارت بلا واسطه يك نفر رئيس كل كه مامور باقامت در محل و نظارت بكليه امور كشورى خواهد بود قرار داده شود و همچنان در مواقع فوق العاده از قبيل شورش بزرگ و اغتشاشات متمادى و جنگ و غيره مقتضى تواند شد كه دولت باختيارات حكومت ولايتى كه قانونا تشكيل و تنسيق شده بيفزايد باين معنى كه موقه شخصى را با اختيارات و سبعه بسمت فرمانفرمائى در حدود همان ولايت برقرار نمايد در مورد اولى از چند ولايت قانونى ايالتى تشكيل و ترتيب خواهد شد كه در تحت نظارت و مسئوليت رئيس كل ملقب بفرمانفرما است خواهد بود در مورد دومى غير از حاكم در ولايت قانونى يك نفر بسمت فرمانفرمائى با قدرت و اختياراتى مه قانونا بدين شغل تعلق ميگيرد معين خواهد شد بديهى است كه تشكيل ايالت از چند ولايت قانونى و ترتيب فرمانفرمائى در ولايت معينى استثناء از اين قواعد عمومى است و موقتى خواهد بود و بعد از رفع احتياج موقوف خواهد شد.
ماده 397- فرمانفرما هاى ايالات و ولايات از رجال موثق مجرب كافى دولت بتصويب وزارت داخله انتخاب و از طرف قرين الشرف همايونى بدين سمت معين خواهند شد.
ماده 398- مادامى كه فرمانفرما در يكى از ولايات جزء ايالت است (قلمرو ماموريت فرمان فرما) احكام قانونى او در تمام قلمرو ايالت مجرى خواهد بود در صورت غيبت يا مرض فرمانفرما نميتواند ماموريت خود را بدون اجازه مخصوص بندگان اقدس همايونى بكس ديگرى محول كند
ماده 399- هرگاه در غياب فرمانفرما يا در صورت مرضى سخت جانشينى براى او معين نشده حكام ولايات جزو ايالت هر كدام موافق قوانين تشكيل و تنظيم ولايات رفتار خواهند كرد قطع نظر از اينكه ولايت جزو ايالتى باشد.
دوم- در وظايف فرمانفرما بطور عمومى‏
ماده 400- اول وظيفه فرمانفرما نظارت عاليه او است در اجراى كليه قوانين و نظامنامه ها و دستورالعمل هاى راچعه بولايتى كه جزو قلمرو ماموريت فرمانفرما است و اين نظارت فرمانفرما منحصر بامور كشوريست مگر آنكه بموجب امر مخصوصى در موارد مقتضيه رياست كل قشون ولايات جزو ايالت نيز بعهده فرمانفرما محول شود.
ماده 401- اقدامات لازمه فرمانفرما در اجراى قوانين و نظامنامه ها دستو رالعملهاى خود او بتوسط ادارات و اشخاصى خواهد بود كه بموجب قوانين متصدى امر اجراى قوانين و غيره هستند.
ماده 402- فرمانفرما ما مكلف است كه در حدود قوانين اعمال و افعال كليه ادارات قلمرو ماموريتى خود را تفتيش و رسيدگى نمايد و از تخلف از قوانين قويا ممانعت نمايد.
تبصره- ادارات تفتيش محلى از اينقاعده مستثنى و بموجب قوانين اداره كل تفتيش فقط در تحت رياست و نظارت آن اداره واقع است.
ماده 403- يكى از وظايف عمده فرمانفرما حفظ امنيت و وقايه رفاهيت و آسودگى اهالى ايالتى است كه بعهده او ار گذار شده لهذا در صورتى كه در ولايتى اغتشاش يا بى نظمى حاصل شود و باقدامات حاكم آن ولايت قلع و قمع آن اغتشاش نشده باشد فرمانفرما مكلف است كه اقدامات موثره را بعمل آورده امنيت عمومى را بر قرار نمايد.
ماده 404- درصورت پليسات سماوى از قبيل حريق و زلزله و طغيان آب و طوفان و غيره فرمانفرما بايد كمال مراقبت را در فهميدن حوائج اهالى و اعانت و كمك بدرماندگان و محنت زدگان بعمل آورد و اگر وسائل موجوده محلى كافى نباشد بايد از دولت استمداد كند.
ماده 405- فرمانفرما بايد به عرايض و شكايات مردم با كمال دقت رسيدگى نمود مطالب حقه آنها را انجام بدهد براى اينكه در اين موارد بيجهت مكاتبه نشده تضييع وقت نشود و رعايت انتظام امور شده باشد فرمانفرما بايد مراقبت نمايد كه شكاياتى كه باو از دواير تابعه ميشود بتوسط دواير متبوعه آن دواير باشد.
ماده 406- از طرف ديگر فرمانفرما مكلف است اشخاصى را كه در شكايت خود تهمت و افترا ميزنند و يا محرك شكايات تهمت آميز ميشوند در حدود قوانين قويا تعاقب نموده مراقبت نمايد كه در محكمه عدليه بمجازات قانونى خود برسد.
ماده 407- در صورت بروز امراض مسريه يا امراض سريع الانتشار فرمانفرما مكلف است كه اقدامات مجدانه را در قلمرو ماموريتى خود براى جلوگيرى از امراض مزبوره و دفع رفع آن بعمل آورد.
ماده 408- هرگاه در قلمرو ايالتى حاصل زراعتى خراب و احتمال قحطى ارزاق و آذوقه برود در صورتيكه انبارهاى ذخيره كافى نباشد بايد فرمانفرما اقدامات مجدانه را در جلوگيرى از قحطى بعمل آورده و در صورت عدم كفايت وسايل موجوده محلى فرمانفرما از جاهاى لازم استمداد مينمايد و حتيالمقدور سعى بليغ در تحصيل وسايل براى كمك و اعانه قحطى زدگان و پيداكردن كار براى آنها بعمل آورد.
ماده 409- فرمانفرما مراقبت مخصوصى نسبت بپيشرفت زراعت و تجارت و حرفت و صنعت ايالتى كه قلمرو ماموريت او است خواهد داشت و كمال همراهى و مساعدت را در پيشرفت امور مزبوره و تحصيل زراعت كه مبناى ثروت مملكت است خواهد نمود و در مواردى كه اقدامى يا مساعدتى از طرف دولت لازم باشد ملاحظات خود را مفصلا بمقامات عاليه راپورت خواهد كرد.
ماده 410- براى پيشرفت امور مذكورهدر ماده قبل فرمانفرما مكلف است از كليه انحصاراتى كه در قلمرو ماموريتى او بتوسط اشخاص متفرقه برقرار ميشود و مبتنى بر امتياز نامه دولتى نيست قويا مانع شده كار مقصرى را بمحكمه عدليه رجوع نمايد.
ماده 411- چون پيشرفت تجارت منوط بصحت راهها است فرمانفرما مراقبت مخصوصى نسبت بطرق و شوارع خواهد داشت.
ماده 412- چون فرمانفرما رئيس كل ايالتى است كه امور آن بعهده كفايت او محول شده بايد مواظب باشد كه صاحبمنصبان و مستخدمين ولايات و ايالت از حيث رفتار و اخلاق و صداقت و شايستگى موافق قوانين موضوعه و منظورات مقامات عاليه باشند و در خدمت از قوانين خدمتى تخلف و تجاوز ننمايند و تكاليف خدمتى را كاملا بموقع اجرا آورده و هر كدام شغل خود را انجام دهند و بهيچ وجه از حدودى كه قانونا براى هر اداره معين شده تجاوز ننمايند.
ماده 413- فرمانفرما بايد مراقبت نمايد كه قوانين راجعه به تعيين صاحبمنبان و مستخدمين ادارات محليه محفوظ بوده صحيحا مراعات شود يعنى صاحب منصبان و مستخدمين كه بايد به تعيين مقامات عاليه باشد بتوسط فرمانفرما بمقامات مزبور معرفى شوند (در صورتى كه محظور يا عذر موجهى نباشد اين معرفى فرمانفرما منظور نظر خواهد بود) و صاحبمنصبان و مستخدمينى كه تعيينشان بعهده ادارات و اشخاص محلى است بلاواسطه از طرف آن ادارات و اشخاص معين گردند.
ماده 414- چون فرمانفرما نظارت عدليه نسبت بادارات و صاحبمنصبان قلمرو ايالت خود دارد و ناظر صحت اعمال آنها است لهذا حق دارد كه براى تشويق اشخاص لايق و صديق و كافى از مقامات عاليه براى آنها خواهش ترفيع رتبه و امتياز و مناصب نمايد و صاحب منصبان و متستخدمين نالايق و بد كردار را بتوسط ادارات و روساى متبوعه آنها در حدود قوانين تنبيه و سياست نمايد.
ماده 415- فرمانفرما حق دارند كه موافق مواد (107- 110) قواعد مقتضيه را در قلمرو ايالت خودشان وضع نمايند و همچنان حق خواهند داشت قواعدى را كه بتوسط حكام جزء فرمانفرمائى ايجاد شده تغيير بدهند يا تكميل و يا نسحخ نمايند مراتب را در اين موارد فرمانفرما به وزير داخله اطلاع خواهند داد.
سيم در روابط فرمانفرما
ماده 416- روابط فرمانفرما ها در امور راجعه بآن ها بر سه نوع است:
اولا- باذات اقدس همايونى.
ثانيا- با وزارتخانها و ادارات مركزى‏
ثالثا- با ادارت محليه (ولايتى و ايالتى)
ماده 417- فرمانفرما ها مى توانند در مورد مهمه در كليه امورى كه لازم بدانند مستقيما عرايض راپرتى بحضور مبارك اعليحضرت اقدس همايونى تقديم كنند ولى از طرف ديگر فرمانفرما نبايد در اين حق خود سوء استعمال نمايند و لهذا رمانفرما ها فقط در موارد مهمه و در صورت ضرورت عرايض لازمه را مستقيما بخاكپاى همايونى عرض ميكنند و در اموريكه حل و تسميه آن امور بتوسط ادارات مزبور ميايد بعمل آيد مكلفند موافق قوانين و نظامنامه ها بوزارت خانهاى لازم رجوع نمايد
ماده 418- در موارديكه فرمانفرما ها مستقيما بحضور مبارك بندگان همايونى راپرت عرض مى نمايند چه فورى باشد چه غير فورى بايد مواد يا مفاد آن را باطلاع وزير داخله هم برسانند
ماده 419- هرگاه فرمانفرما صلاح نداند كه در راپرت امورى كه از ولايات به وزارتخانه ها بموجب قوانين موضوعه تقديم مى شود راى و عقيده خود را اظهاز دارند متواند بخواهد كه آن امور بتوسط فرمانفرما بوزارتخانه لازمه ارسال شود ولى امورى كه بموجب قوانين موضوعه مستقيما راجع بشخص فرمانفرما و اداره آن است حتما بايد بتوسط رمانفرما بوزارت خانها اظهار شود.
ماده 420- بنا بر آنچه در ماده قبل ذكر شده وزارتخانها هم احكام و دستورالعملهاى راجعه بامور ولايتى را بتوسط فرمانفرما ميدهند ولى در موارد فورى عدم فوت وقت احكام و دستورالعملهاى وزارتخانها مستقيما بحاكم ولايت صادر خواهد شد و سوادى ه براى فرمانفرما و اطلاع و نظارت او در اجراى احكام صادره برا او فرستاده خواهد شد
ماده 421- در موقع اقدام جديدى در اصلاح وضع ولايتى يا امرى كه راجع بماليه دولت است عقيده فرمانفرما را وزارتخانه لازمه قبل از اقدام خواهد پرسيد و هرگاه ايجاد قانونى لازم شوداز ترتيب لايحه آن عقيده فرمانفرما هم بايد ملحوظ و مفيد باشد.
ماده 422- در موارديكه وزارتخانه ها براى صاحبمنصبان و مستخدمين ادارات ولايتى استدعاى ترفيع رتبه و امتياز و مناسب ميناميند بايد عقيده و راى فرمانفرما را هم در فهرست عرايض قيد كرده باشند صاحبمنصبان دواير عدليه و تفتيش از اين قاعده مستثنى هستند.
ماده 423- روابط فرمانفرما با وزارتخانه ها و مجلس وزراء موافق قواعديست كه در قوانين تاسيس وزارتخانها ومجلس وزراء مندرج است.
ماده 424- حاكم و اداراتى كه در ولايات تشكيل شده اند مكلفند تمام احكام و دستورالعملهاى فرمانفرما ها را مه مبتنى بر قوانين است بموقع اجراء بگذارند.
ماده 425- در صورتيكه فرمانفرما در مواقع سركشى بولايت جزو ايالت اغتشاشى يا بينظمى در امور ولايتى مشاهده نمايد و لازم بداند بدين جهت يا بجهه ديگرى دستورالعملى بدهد يا اقدامى بنمايد بملاحظه انتظام جريان امور و خدمت اداره دستورالعمل هاى لازمه را برپاست آن ولايت خواهد داد و اخطارات را بتوسط حاكم يا اداره ولايتى خواهد نمود.
ماده 426- در موارد مهم و فوق العداه و همچنان در موقعى كه قانون جديدى براى اجراء از مقامات عاليه بفرمانفرمائى ميرسد فرمانفرما حق دارد كه مجلسى از روساى تمام ادارات محليه (كه بموجب قوانين در ولايتى تشكيل شده) ترتيب داده و اگر نقصانى در قانون مشاهده شده يا اشكالى پيش امده مراتب را از طرف تمام ادارات بمجلس وزراء تقديم نمايد و هرگاه با وجود اين اقدام حكم مجلس وزراء در اجراى همان قانون صادره شد لازم است بدون تاخير و مذاكره آن قانون بموقع اجرا گذارده شود.
ماده 427- فرمانفرما در موقع توقف در يكى از دهات جزو قلمرو ماموريتى خودش ميتواند بحكام ولايات اجازه بدهد كه از قلمرو ماموريتى خودشان خارج شده براى مذاكره در امور راجعه بمشاغل آنها نزد فرمانفرما بيايند.
ماده 428- فرمانفرما ها بادارات ولايتى مطالب را تكليف مينمايند و آنها در جواب ملاحظات خود را تقديم ميكنند بادارات شهرى و محالى فرمانفرما ها حكم ميفرستند در جواب راپرت ميگيرند.
ماده 429- قواعد ارتباط فرمانفرما ها با ادارات و اشخاص نظامى عليحده مرتب و منضم بماده 235 خواهد بود.
چهارم- در دفتر خانه فرمانفرما و صاحبمنصبانى كه نزد فرمانفرما هستند
ماده 430- هر فرمانفرمائى يك دفتر خانه دارد و چند نفر صاحبمنصب در نزد فرمانفرما براى انجام ماموريت هاى مخصوص مقيمند.
ماده 431- عده اجزاى دفترخانه فرمانفرما بموجب قانون عليحده تعيين خواهد شد.
ماده 432- عزل و نصب صاحبمنصبان دفترخانه فرمانفرما بتصويب بلا واسطه خود اوست ولى قوانين راجعه بخدمت دولتى در باب شرايط صاحبمنصبان و مستخدمين دولتى و غيره بايدرعايت شود و ترتيب دفترخانه فرمانفرما وهمچنان ترتيب دفاتر و غيره در آن اداره بموجب نظامنامه و دستورالعملهاى وزارت داخله خواهد بود.
ماده 433- عده صاحبمنصبانى كه براى ماموريت مخصوص معين شده اند ميتوانند از صاحبمنصبان قلمى يا نظامى متقاعد يا غير متقاعد باشند و عده آنها بموجب قانون معين خواهد شد ولى فرمانفرما ميتواند اين نوع صاحبمنصبان را كمتر از عده قانونى داشته باشند عزل و نصب اين نوع صاحبمنصبان باختيار فرمانفرما است ولى باستثناى صاحبمنصبان نظامى حاضر ركاب كه عزل و نصب آنها بصدور امر و اجازه ملوكانه است.
فصل چهارم- در منضمات‏
اول- منضم بماده 36
قواعد رجوع كردن مامورين كشورى بقواى نظامى‏
ماده 1- مامورين كشورى در موارد ذيل در صورت عدم كفايت نظميه و ضبطيه براى حفظ و وقايه و انتظام امور بقوه نظامى رجوع مينمايند:
 (اول) در موقع حركت دسته براى حفظ نظم و آسايش عمومى در بازارهاى عمومى و جاهائيكه محل اجتماع و ازدحام عوام الناس است‏
 (دوم) براى حمل و نقل پول و اموال دولت‏
 (سوم) براى اطفاء حريق و قلع و قمع كردن حيوانات درنده و موذى و حشرات الارض و براى مساعدت لازمه در موقع وقوع طغيان آب و طوفان و حدوث بليات سماوى‏
 (چهارم) براى اداره كردن محبوسين و اشخاصى كه بموجب قوانين توقيف شده اند.
 (پنجم) براى دستگير كردن محبوسين فرارى و فراريهاى نظامى‏
 (ششم) براى دستگير كردن قطاع الطريق و مرتكبين جنحه و جنايت و جنايات در موقعيكه عده آنها زياد باشد يا احتمال مجادله از طرف آنها برود.
 (هفتم) بارى بر طرف كردن شورش و اغتشاشات.
تبصره اول- در جاهائيكه محبوسين و توقيف شدگان هستند و نظميه و ضبطيه بقدر كفايت نيست براى حفظ و وقايه امنيت نيز ميتوان بقواى نظامى رجوع كرد.
تبصره دوم- هنگام حريق براى جلوگيرى از غارت و يغما بحكم رئيس نظميه يا ضبطيه از تابين نظامى كه براى مساعدت باطفاء حريق حاضر شده اند زنجيرى تشكيل ميشود كه مانع از دخول مردم خارج بمحوطه كه محل حريق است بشوند.
ماده 2- غير از موارد مذكوره در ماده اولى در موارد ذيل نيز بموجب قوانين بايد بقوه نظامى رجوع نمود:
 (اول) براى كشيك در قراولخانه ها
 (دوم) براى حضور در مواقع اجراء اجكام محاكم عدليه‏
 (سوم) براى مساعدت بادارات و مامورين عدليه‏
ماده 3- در موارديكه مذكوره در ماده اولى و همچنان در موارد اول و سوم ماده دوم اشخاص ذيل حق رجوع بقواى نظامى را دارند
اول- فرمانفرما
دوم- حكام‏
سيم- رؤساى بلوكات‏
چهارم- روساى نظميه‏
پنجم- مفتشينى كه از مراكز براى سركشى بولايات مامور ميشوند
ماده 4- فرمانفرما ها و حكام و مفتشين مامور از مركز در صورت لزوم استعمال قوه نظامى به رئيس كل قشون ايالت يا ولايت رجوع مى نمايند و در صورتيكه او در شهر ديگرى باشد بنزديك ترين رئيس قشون محل.
ماده 5- اشخاص مذكور در ماده سيم حق دارند در صورت لزوم از رئيس قراسورانها عده قراسوران هم بخواهند.
ماده 6- روساى بلوكات و روساى نظميه فقط در يك موقع حق دارند مستقيما بقواى نظامى رجوع نمايند و آن مورد استعمال قواى نظامى است براى حضور و مساعدت در اجراى احكام محاكم عدليه و در اين مورد اشخاص مذكوره مستقيما به رئيس ساخلوى محل رجوع مكنند.
ماده 7- در ساير موارد رئيس بلوكات و رئيس نظميه در صورت لزوم قوه نظامى بايد به حاكم ولايت رجوع نمايند مگر در مواردى كه فوت وقت باعث خسارت بزرگ تواند شد مثلا شورشيان اقدام بحريق و قتل و غارت نمايند تا نايره قتنه مشتعل شود در اين صورت رئيس محال و رئيس نظميه مستقيما به نزديك رئيس نظام محل رجوع نموده مراتب را فورا بحاكم اطلاع ميدهد.
ماده 8- احضار قواى نظامى براى اجراى احكام محاكم عدليه بتقاضاى رؤساى محاكم عدليه يا مامورين تحقيق بعمل مى آيد و ترتيب آن در قوانين عدليه مندرج است در صورتيكه يكى از اشخاصيكه حق مراجعه بقواى نظامى را دارند در محل باشند مامورين عدليه بتوسط آن شخص بقواى نظامى رجوع خواهند كرد. ماده 9- مراجعت بقواى نظامى در صورت عدم كفايت مستحفظين سر حدى براى گرفتن قاچاق جايز است و در اين صورت رئيس اداره گمرك ولايتى يا رئيس مستحفظين سرحدى و پا در موارد فورى هر يك از صاحبمنصبان جزء مستحفظين جزء مستحفظين سرحدى مى توانند برئيس قشون محلى رجوع نمايند.
ماده 10- صاحب منصبان كشورى و مستحفظين سرحدى در صورتى كه بنزديك ترين رئيس قشون محلى رجوع نمايند بايد صاحبمنصبانى را هم كه رياست بقواى نظامى احضار شده دارد فورا مطلع نمايند يعنى اگر گروهان يا دسته را خواسته اند بايد رئيس فوج يا رئيس با تاليونى را كه گروهان يا دسته مزبور جزء آن بوده مطلع دارند.
ماده 11- ترتيب حمل ونقل قشون بجاى لازم و سرعت حركت آن بحكم مامورين كشورى است.
تبصره- مخارج حمل و نقل قشون و تفاوت خرجى كه حاصل ميشود بعهده خزانه دولت است.
ماده 12- در موارد مذكوره در ماده اول الى ششم و همچنان در مورد اول و سيم ماده دوم مامورين كشورى كه رجوع بقوه نظامى مى نمايد بايد برئيس قشون محلى اظهار دارند كه براى چه قشون لازم است و بچه مقدار در مورد هفتم ماده اولى بايد اظهار دارند كه شدت شورش بچه اندازه است و جهت شورش چه بوده و احتمال تزايد اغتشاش و شورش ديگرى ميرود يا نه در اين مورد عده قشون وصف نظامى و لزوم توپخانه را خود رئيس قشون معين خواهد كرد.
ماده 13- بعد از ورود قشون بمحل لازم حكومت فرماندهى قوه نظامى را برعهده نميگيرد و فقط برئيس قشون احضار شده وضع امور و مقصود اصلى از احضار قشون را اظهار نموده جاهائى را كه بايد حفظ شود نشان ميدهد و توفيقاتى كه بايد بعمل آيد اخطار ميكند بعد از تحصيل اين اطلاعات رئيس قشون اقدامات لازمه را بعمل ميآورد و قواى خود را طورى تقسيم ميكند كه با خودش هميشه عده كافى براى جلوگيرى از اتفاقات غير مترقبه داشته باشد مادامى كه قشون احضار شده در محل است مامورين كشورى و تظامى بهمديگر اطلاعاتى را كه تحصيل كرده اند ميرسانند و كمال مساعدت را بيكديگر مى نمايند.
ماده 14- در موارد شورش و اغتشاش رئيس قشون كه احضار شده است بايد در لزوم استعمال اسلحه منتظر تصويب مامورين كشورى باشد و مامورين مزبوره بقيد مسئوليت فقط در صورتى اين اقدام را تصويب مى نمايند كه تمام و ساير اطفاء نايره اغتشاش استعمال شده و ثمرى نبخشيده باشد اگر در محلى مامورين كشورى نباشد رئيس قشون احضار شده بصوابديده خود اقدام مينمايد ولى هرگاه مامور كشورى قبل از استعمال اسلحه وارد شده بايد رئيس قشون متابعت دستورالعملهاى او را بنمايد.
تبصره- مامورين كشورى مذكور در اين ماده و مواد ديگر عبارتند از اشخاص مذكور در ماده سيم و همچنان اشخاصى كه از طرف وزير داخله يا مفتشينيكه از مركز براى سركشى بولايت آمده اند و يا از طرف فرمانفرما يا حاكم ماموريت مخصوص بآنها داده شد است مامورين كشورى در صورتى كه بدون رعايت ماده 14 استعمال اسلحه را تصويب نموده باشند مسئول و موافق قوانين مجازات خدمتى مورد سياست خواهند بود
ماده 15- بعد از اينكه مامورين كشورى استعمال اسلحه را تصويب نمودند رئيس قشونى كه احضار شده اقدامات لازمه را راسا بعمل مى اورد و قبل از اقدام باستعمال اسلحه مكلف است كه بشورشيان اعلام نمايد كه بعد از سه شيپور يا سه طبل حكم باستعمال اسلحه خواهد كرد بعد از اين اعلان رئيس قشون بطورى كه مقتضى و صلاح ميداند اقدام خواهد كرد ولى حكم استعمال اسلحه نارى را فقط وقتى مى خواهد نمود كه ضرورت اقتضا نمايد و بهيچوسيله ديگرى نتوان شورش را برطرف نمود
تبصره- رئيس قشون ميتواند قبل از اعلام مذكور در اين ماده شورشيان را توبيخ يا نصيحت يا تهديد نمايد.
ماده 16- رئيس قشونى كه احضار شده فقط در ورت ضرورت ميرمه مجاز است قبل از تصويب مامورين كشورى و اعلام مذكوره در ماده 15 اقدام به استعمال اسلحه نمايد و اين ضرورت وقتى است كه شورشيان حمله و هجوم بقشون آورند يا اينكه لازم شود كه بيك اقدام فورى اشخاصى را كه بدست شورشيان افتاده اند و در شرف هلاكت هستند نجات داد.
ماده 17- از زمانى كه قشون شروع باستعمال اسلحه نمودند فقط تابع احكام رئيس قشون خواهند بود و بحكم او از استعمال اسلحه دست خاهند كشيد رئيس قشون همينكه مشاهده نمود كه شورس برطرف شد يا مقصود از مساعدت قوه نظامى بعمل آمد ديگر راسا اقدامى ننموده مراتب را فورا بمامورين كشورى اطلاع ميدهد و از ينوقت حق اقدامات و دادن دستورالعمل هاى لازمه براى حفظ انتظام و امنيت مجددا باموريم كشورى معاودت مى نمايد.
ماده 18- مامورين كشورى اقدامات دقيقانه بعمل خواهند آورد كه باشخاصيكه داخل در شورشيان نيستند از استعمال اسلحه و عمليات نظامى آسيبى نرسد.
ماده 19- هنگام عميات نظامى مامورين كشورى كليه اقداماتى را كه غير از اقدامات نظامى است و بموجب قوانين برعهده آنها تعلق مى گيرد به عمل ميآورند و اين اقدامات آنها تا اندازه بايد باشد كه مانع از حصول مقصود معينى نباشد.
ماده 20- مواظبت و مراقبت حال مجروميتى كه از قشون احضار شده نيستند بعهده مامورين كشورى است و رئيس قشونهم بايد كمال مساعدت را در اين باب باوسائلى كه دارد بمامورين كشورى بنمايد.
ماده 21- هنگاميكه مى واهند قشون احضار شده را در محل شورش جا بدهند بايد طورى نمود كه تابين از يكديگر جدا نباشند بلكه براى تمام دسته كه احضار شده يك يا جند خانه داده شود.
ماده 22- تعيين وقت و معاودت قشون از محل شورش بسته بصواب ديد مامورين كشوريست و اين حركت قشون از محل اغتشاش وقتى خواهد بود كه اهالى احكام قانونى مامورين كشورى را اطاعت بنمايند و مامورين مزبوره بتوانند بمشاغل خود بدون ممانعت مباشرت نمايند و هرگاه دسته قشونيكه براى قلع و قمع شورش احضار شده و توقفش در خارج اقامتگاه خود بيش از هفت روز طول بكشد حاكم مكلف است كه هر هفته مراتب را بوزير داخله اطلاع دهد و رئيس كل قشون ولايتى يا ايالتى را از جهاتيكه مانع از مراجعت قشون احضار شده است مطلع دارد.
تبصره- ترتيب مامور نمودن قشون براى جلوگيرى از اغتشاش در قوانين نظامى مرتب است‏
دوم- منضم بماده 226 درباب استعمال اسلحه توسط مامورين ضبطيه و نظميه و قراسوران‏
ماده 1- هريك از عمال ضبطيه و نظميه و قراسوران در موارد ذيل حق استعمال اسلحه را دارند:
اول- بجهه مدافعه شخص خود از كسى كه با اسلحه بآنها حمله بياورد.
دوم- بجهه مدافعه شخص خود از يك يا چند نفر كه بدون اسلحه حمله ميآورند ولى اوضاع و احوال طورى باشد كه بدون استعمال اسلحه مدافعه شخصى امكان نداشته باشد.
سيم- در صورتيكه مامورين ضبطيه و نظميه و قراسوران به بينيند كه يك يا چند نفرمورد حمله شده اند و جان آنها در خطر ست.
چهارم- در صورتيكه جانى يا مقصريرا كه عمال ضبطيه و غيره مى خواهند توقيف نمايند اقداماتى نمايد كه در مورد اول و دويم اين ماده مذكور است و جان عمال ضبطيه در مخاطره باشد.
پنجم- در مورديكه محبوسى از حبس قرار نمايد و در تعقيب و توقيف اقداماتى نمايد كه در مورد اول و دويم اين ماده مذكور است.
ماده 2- در كليه اين موارد عمال ضبطيه و غيره مكلفند كه اوضاع و احوال استعمال اسلحه را حتى الامكان زودتر بنزديكترين صاحبمنصب نظميه و ضبطيه وقراسوران اطلاع دهند.
ماده 3- رئيس و صاحبمنصبان ضبطيه و غيره بايد مراقبت و مواظبت نامه را داشته باشند كه عمال ضبطيه و غيره باكمال احتياط در موارد فوق الذكر اقدام نموده بدون ضرورت مبرمه استعمال اسلحه ننمايند.
ماده 4- در مواردى كه دسته از عمال ضبطيه و نظميه و قراسوران براى اطفاء نائره شورش احضار ميشوند استعمال اسلحه با رعايت شرايط ذيل جائز است:
اول- اقدام باستعمال اسلحه منوط باجازه صاحب منصب ضبطيه ايست كه اسكات شورشيان بعهده او واگذار شده و اوهم حكم استعمال اسلحه را وقتى فقط خواهد داد كه وسائل ديگر ثمرى نبخشيده باشد.
دوم- صاحب منصب ضبطيه يا نظميه بايد قبل از حكم باستعمال اسلحه سه دفعه با شورشيان اتمام حجت نموده اعلام كرده باشد كه استعمال اسلحه خواهد كرد بعد از آن اقدام و ترتيب استعمال اسلحه منوط بصوابديد صاحبمنصب مزبور است استعمال اسلحه نارى فقط در صورتى جايز است كه بهيچوسيله ديگر نتوان شورشيان را ساكت نمود.
سوم- در صورتيكه موقع مقتضى اتمام حجت فوق الذكر و فوت وقت نباشد مثلا در موردى كه شورشيان حمله بعمال ضبطيه آورند بطوريكه جان آنها در مخاطره باشد يا آنكه اشخاص ديگر مورد حمله شورشيان واقع شوند و اقدام براى استخلاص آنها لازم باشد بدون اتمام حجت حكم باستعمال اسلحه مى توان كرد.
چهارم- عمال ضبطيه و نظميه بايد مواظبت نمايند كه باشخاصى كه داخل در شورشيان نيستند آسيبى نرسد.
پنجم- مواظبت و مراقبت حال مجرومين هنگام اسكات شورشيان بعده عمال ضبطيه و نظميه و غيره است.
</section>
